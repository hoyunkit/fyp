<div class="page">
<p>易經證釋 上 經</p>
<p>第一冊</p>
</div>
<div class="page">
</div>
<div class="page">
</div>
<div class="page">
</div>
<div class="page">
<p>易經證釋    上經第一冊</p>
</div>
<div class="page">
<p> </p>
</div>
<div class="page">
</div>
<div class="page">
<p>一</p>
<p>易經證釋 上經總目錄</p>
<p>第一冊  序例、全易大旨、河圖、洛書講義</p>
<p>第二冊  圖象、伏羲八卦、文王八卦、先後天各易大旨</p>
<p>第三冊  乾卦</p>
<p>第四冊  坤卦、乾坤大旨</p>
<p>第五冊  屯卦、蒙卦、需卦、訟卦、師卦</p>
<p>第六冊  比卦、小畜、履卦</p>
<p>第七冊  泰卦、否卦、同人、大有</p>
<p>第八冊  謙卦、豫卦、隨卦</p>
</div>
<div class="page">
<p>二</p>
<p>第九冊  蠱卦、臨卦、觀卦、噬嗑</p>
<p>第十冊  賁卦、剝卦、復卦、旡妄</p>
<p>第十一冊 大畜、頤卦、大過</p>
<p>第十二冊 坎卦、離卦</p>
</div>
<div class="page">
<p>三</p>
<p>列聖名稱</p>
<p>宗主   孚聖</p>
<p>宣聖   孔子</p>
<p>復聖   顏子</p>
<p>宗聖   曾子</p>
<p>述聖   子思</p>
<p>亞聖   孟子</p>
<p>宏教   柳真人</p>
<p>靈逸真人 王弼</p>
</div>
<div class="page">
<p>四</p>
<p>似乎缺頁</p>
</div>
<div class="page">
<p>五</p>
<p>圖表細目</p>
<p>甲  易之主用圖表</p>
<p>一  河圖圖 附歌訣</p>
<p>二  洛書圖 附歌訣</p>
<p>三  河洛卦位合圖</p>
<p>四  太極圖 一二</p>
<p>五  孔子太極生兩儀四象八卦圖</p>
<p>六  伏羲八卦方位圖</p>
<p>七  伏羲八卦次序圖 附歌訣</p>
</div>
<div class="page">
<p>六</p>
<p>八  伏羲八卦豎圖</p>
<p>九  伏羲六十四卦次序圖</p>
<p>十  伏羲六十四卦圓圖</p>
<p>十一 伏羲六十四卦方圖</p>
<p>十二 伏羲六十四卦方圓象數圖</p>
<p>十三 文王八卦方位圖</p>
<p>十四 文王八卦次序圖 附歌訣</p>
<p>十五 文王六十四卦次序圖 附歌訣</p>
<p>十六 文王六十四卦合三十六宮圖表</p>
</div>
<div class="page">
<p>七</p>
<p>乙 易之輔翼圖表</p>
<p>十七  乾坤生六卦六卦生六十四卦圖</p>
<p>十八  六十四卦反對變與不變圖</p>
<p>十九  八卦六十四卦往順來逆圖</p>
<p>二十  本宮卦序表 一二</p>
<p>二十一 本宮卦序圓圖</p>
<p>二十二 本宮卦序相推之圖</p>
<p>二十三 本卦卦序表</p>
<p>二十四 六十四卦先後天消息全圖 一二</p>
</div>
<div class="page">
<p>八</p>
<p>二十五 六十四卦變通之圖</p>
<p>二十六 十二卦氣圖</p>
<p>二十七 十二月卦圖</p>
<p>二十八 十二月辟卦圖 一二三四</p>
<p>二十九 六日七分表</p>
<p>三十  六日七分圓圖</p>
<p>三十一 九九圓數圖</p>
<p>三十二 九九方數圖</p>
<p>三十三 納甲表</p>
</div>
<div class="page">
<p>九</p>
<p>三十四 納甲圖 一二</p>
<p>三十五 納辰圖 一二 附歌訣</p>
<p>三十六 納音表 附歌訣</p>
<p>三十七 五行生剋圖表</p>
<p>三十八 天干地支分合五行表 一二</p>
<p>三十九 十二辰六合三合表 一二</p>
<p>四十 五運六氣圖 一二 附歌訣</p>
</div>
<div class="page">
</div>
<div class="page">
<p>一</p>
<p>例言</p>
<p>一易自伏羲畫卦。亦文亦畫。本合圖畫文字為一。雖太極等圖。係後</p>
<p>人傳出。源流自遠。講易時、應並及各圖。以資參證。</p>
<p>一易為聖人明天道以立極。立人道以制教。本為明道而作。有關內</p>
<p>修性命之功甚多。故講易應注意道功。</p>
<p>一易既本天地之道為教。內中多闡神鬼之德、陰陽之情。習易者。必</p>
<p>有敬信之誠。而講易時。應注重人神因果之理。</p>
<p>一易明神道。為明性命之源。吉凶禍福。均屬易中固有之義。凡人生</p>
<p>窮達壽夭。皆有定數。不可妄干。則習易者。必明行藏之所宜。得失</p>
</div>
<div class="page">
<p>二</p>
<p>之有定。故講易時。應注重吉凶悔吝之說。而求其毋悖于數也。</p>
<p>一易者。包乎道德性情數象各類而言者也。言文必顧義。言數必徵</p>
<p>象。因名思義。因類辨物。因詞審情。不可偏執。故講易時。務求其貫</p>
<p>通一切。而洞明聖人立教之旨。</p>
<p>一易之言吉凶。重在數。言數。重在象。數見其氣。象別其類。以徵人事</p>
<p>之所合。即以測天道之所宜。而見象必因蓍龜。明數必候氣運。天</p>
<p>干地支、五運六氣。皆易所重。故講易時。應並及占筮之術、測驗之</p>
<p>方。</p>
<p>一易之為教。原以授民全生之道。推之成人成物。以至治國平天下。</p>
</div>
<div class="page">
<p>三</p>
<p>莫不貫通。而原始要終為第一義。人之習易。亦當求其先後。不可</p>
<p>好為素隱行怪之談。故講易。雖不能如王弼之掃象。亦不可如費</p>
<p>氏之徒以災異言也。</p>
<p>一易道博大精深。无不包被。內則修己以一天人。外則成人以一道</p>
<p>德。而本末一以貫之。即時中也。習易者既諳斯義。必期實行。務求</p>
<p>行動咸宜。言思不悖。而能有德以為世則。有道以為人師。庶可使</p>
<p>易教重明。聖道彌廣。</p>
<p>一易之為教。始于古聖。闡于道宗。成于儒者。言既微精。旨尤玄妙。固</p>
<p>賅各教之義。集諸派之大成。習者當以聖人天下為公之心。一本</p>
</div>
<div class="page">
<p>四</p>
<p>有教无類之旨。不可自存門戶。有入主出奴之見。以自狹而狹聖</p>
<p>人之教也。</p>
<p>一易傳至今。注說不一。漢宋各異派。儒道不同宗。遂致議論紛岐。爭</p>
<p>持齟齬。徒亂人意。何裨聖經。今茲講易。務求闡明微言。表章至道。</p>
<p>不執于宗派之習。不徒為同異之求。即令漢宋諸儒有所卓見。能</p>
<p>探經旨。不睽經義。仍可互相引證。期其貫通。无問其人。祗徵于是。</p>
<p>則于聖人講示之後。又可多得研究之助云爾。</p>
<p>以上各條。係為講易之前。必知之事。以易經至不易明。必先知其研</p>
<p>習之道。方不為歧途所誤。略指大概。以告讀者。或亦極深研幾之一</p>
</div>
<div class="page">
<p>五</p>
<p>助焉。</p>
<p>說明 易經在未講之先。有應行準備諸事。因此經不比他書。但</p>
<p>釋文義。即可明白。必將圖象數理占驗諸學。均為說明。凡講述時</p>
<p>所應注意者。當先指出。使讀者隨文參證。更无疑義。並可求其實</p>
<p>用。不蹈虛談玄理之弊。故于講經之前。須略加說明。訂為例言。使</p>
<p>既講之後。均可按圖索驥。不致惝怳迷離。有偏于漢宋門戶之見。</p>
<p>而能會通究竟。有以探天人道德之源。庶不負 夫子臨壇教誨</p>
<p>之苦心也。</p>
</div>
<div class="page">
<p>六 </p>
<p> </p>
</div>
<div class="page">
<p>七</p>
<p>序</p>
<p>宗主序 </p>
<p>易道玄微。至于无名无形。易象廣博。包乎萬物萬事。蓋有天地以後。</p>
<p>无物不在易中。未有天地以前。一氣即為易體。故先後天之名。首著</p>
<p>于易。天地鬼神之情。盡備于易。性命道德之言。皆詳于易。生死變化</p>
<p>之數。均述于易。以言天地。則盡其神。以言人物。則概其道。以言往。則</p>
<p>溯諸无始。而立其極。以言來。則推至无盡。而明其化。以修。則道立而</p>
<p>德成。以行。則事理而物順。以其功言。則成王道之治。而无所為。以其</p>
<p>體言。則符仙佛之真。而大有得。以用于尋常。而不悖于情性。以致其</p>
</div>
<div class="page">
<p>八</p>
<p>遠大。而能底于中和。是為道德之宗、命數之本。天人之所由一。事物</p>
<p>之所由平。政治以成。制作以著。君子小人各盡其德。聖愚賢否各適</p>
<p>所成。雖取捨萬殊。而底于一道。雖變化盡態。而歸于至中。蓋本諸天</p>
<p>道之常。仿于大道之則。宜于人物之情性。辨于幽明之感通。故在天</p>
<p>地間。生成者莫能外。從事物間。行止者莫能違。允宜為萬古之師。萬</p>
<p>類所倚。以為教化。則包諸宗。以為文章。則造至極。苟非至聖。孰能為</p>
<p>之。故 夫子備言其精。諸儒各贊其要。合五經以證其終始。勵眾善</p>
<p>以徵其初成。不可視為古書。同諸舊史。不可作為文藝。比之詩詞。精</p>
<p>益求精。必實行而後得。博而反約。必貫通而有成。是以講演不厭其</p>
</div>
<div class="page">
<p>九</p>
<p>詳。研求尤須盡力。珍聞而寶藏于心。等諸拳拳之顏子。集思而實行</p>
<p>于事。毋負循循之尼山。庶易道獲見重明。後生不迷古訓。則世運亦</p>
<p>將成大治。萬國盡化于斯文矣。是為序。</p>
</div>
<div class="page">
<p>一○</p>
<p>序例</p>
<p>復聖序例 </p>
<p>易者、古聖人作也。傳于庖犧。紹述于神農軒轅。繼承于堯舜及夏后</p>
<p>氏。周文因而變化之。以成今傳之經。蓋庖犧時。因河圖洛書之見也。</p>
<p>而明察天地之象。概論人物之情。上以窮生化之初。下以辨變易之</p>
<p>軌。幽以探于神鬼。明以合于日月。遠以徵于四極。近以求于一心。而</p>
<p>後知天地生成。物類化育。情性本于道。氣質成于神。有其用必有其</p>
<p>本。有其後必有其先。陰陽必循環以為行。水火必生制以為用。物必</p>
<p>有極。事必有中。見諸外者。形質之消長。而變化以成。存于中者。氣神</p>
</div>
<div class="page">
<p>一一</p>
<p>之營運。而中極有立。道者。依體以用而不窮。天者。依道以行而不息。</p>
<p>是以有本則不失其序。有道則不盡于用。以不二為德。則生生不已。</p>
<p>以至中為體。則循環无端。皆順乎自然。適于至道。无為而无不為。无</p>
<p>思而无不中。无慮而无不得。故明道之為道。則天地人物。莫外道以</p>
<p>生成。明天之為天。則生長盈虛。莫非氣所運用。明生之為生。則吉凶</p>
<p>壽夭。不出數之進退。明數之為數。則行藏出處、宜因時之推移。時者</p>
<p>屬乎天。位者隸于地。天地者。人物生存傷殺之宰。時位者、事物消長</p>
<p>代謝之機。由天地以後言。則人物自天地出。由天地以前言。則天地</p>
<p>自道成。所謂形上為道。形下為器。道器之間。一以貫之。是謂之易。故</p>
</div>
<div class="page">
<p>一二</p>
<p>作易以明一切。凡先天後天人物。莫不歸于易。易者一也。中也。極也。</p>
<p>无始而有始。无形而有形。无名而有名。易者。自有以溯无也。自无以</p>
<p>推有也。有无均齊于易。故易作而有无以名。天地既奠。日月山河各</p>
<p>有其紀。飛潛木石各有其類。世代遞嬗、歲時遷移。各有其序。生長收</p>
<p>藏、盈絀美惡。各有其名。而一于不一。同于不同。各因所適所宜。以始</p>
<p>以終。其所維繫之道、往來之途。各因所合所制。以成以敗。皆統于易。</p>
<p>以歸中極。而順于天道。故易立而萬類以定。天地之間人為貴。人之</p>
<p>生也。受天地之中氣。而有性命。順造化之推移。而辨等名。因生養老</p>
<p>死之道。而有人事。因喜怒美惡之感。而有人情。而有以適之、全之、利</p>
</div>
<div class="page">
<p>一三</p>
<p>之、導之。以底于成德。而有以教之、誨之、鑒之、臨之。以盡其原始要終</p>
<p>之道。是皆備于易。故易立而人道以全。夫聖人之于天道也。通于神</p>
<p>明。見于隱微。于人道也。明于性情。備于教政。于物之宜、事之利也。詳</p>
<p>于本末。昭于變化。而後立易以告于天下。垂于有眾。使天下不迷所</p>
<p>生化之道。不失其修為之德。不惑神鬼之靈。不悖性命之則。而皆生</p>
<p>成安樂。與物同壽。與天地同德。日月同明。鬼神同其吉凶。氣運同其</p>
<p>變化。而後聖人成物之道盡。成己之德宏。而天下无不被其德。悅其</p>
<p>道。此則聖人立易教民之功。可並天地覆載。其明誠修道之行。即同</p>
<p>于治平政刑之施。故易之立也。為教民。而人之明易。為率聖人之教。</p>
</div>
<div class="page">
<p>一四</p>
<p>以致于自明誠者也。天下人類。果皆率是教以立其誠。則易之道成</p>
<p>矣。易者。有易之義。言將易天下也。有不易之義。言示其體不易。而後</p>
<p>其用不盡也。有簡易之義。言推始于太一。而立本不二。以成其无息</p>
<p>之德。達其用中之道也。知斯三義。而後明易。易豈易言乎哉。</p>
<p>宗主附注 </p>
<p>今先將講易之法說明。講時采用一善本為準。五經各本。向多用</p>
<p>朱本。唯易經。朱本有未善。不及後世來氏本。不過來氏所演圖表</p>
<p>過繁。祇宜參考。難為讀本。今奉 夫子命。就來本。節取必要圖表。</p>
<p>附列經文之前。去其繁而存其精。以便初學。因言易必用圖表。前</p>
</div>
<div class="page">
<p>一五</p>
<p>人均有傳圖。為講習之用。漢時儒者失之。仍傳于道家。及術數者</p>
<p>流。儒人祇重文字訓詁。雖有所得。不以附經本。使圖表无傳。非易</p>
<p>之不用圖表也。宋時以周邵之所習。得于道家。參于術數之書。經</p>
<p>程朱審擇。加于經本之前。易于是有圖說。而不得其全。不明其用。</p>
<p>仍无補于易。來氏復增演之。以廣其旨。固較詳備矣。而不明其統</p>
<p>系。不知其用之主賓、義之先後。猶難使習者一目了然。今就所演。</p>
<p>加以審正。為之講明。以見古人易教之全。而竟易道之用。庶于後</p>
<p>世讀者有所裨益。至其錯誤或疑謬之處。隨時指正可也。</p>
<p>又曰。言易本天道。而習易則人事也。言天道則重氣數。言人事則</p>
</div>
<div class="page">
<p>一六</p>
<p>重象。以氣數言象。是天道。以象言氣數。是人事。因氣數難知。象易</p>
<p>見也。先有氣數而後生象。此天道之自然。先明象而後明氣數。此</p>
<p>人事之次序。要皆本末之道也。如見天災時變。而知天意。即由象</p>
<p>以知氣數。是由末達本者也。而象因氣數所生成。非有象而後氣</p>
<p>數至。是由本及末之道也。故明本不必求末。而不及本者必自末</p>
<p>始。今之災變多矣。天之風雨旱潦不必論。即物之為變亦夥矣。蛆</p>
<p>出道上。雞生雙首。種種怪異。非象之見耶。至于蝗蝻之災。又其至</p>
<p>明者。皆氣數所感化而然。欲明氣數。但求之象。即知天變之不已</p>
<p>矣。故災有天災。異有物異。而莫非氣數為之。亦莫非人心召之。人</p>
</div>
<div class="page">
<p>一七</p>
<p>之變異尤多矣。怪產奇病。且不必數。即風尚之壞、情性之乖。或致</p>
<p>逆倫悖理、鮮恥敗德。皆自人心之非成之。人心如斯。欲氣數之不</p>
<p>變。得乎。此古人重天變。而必責于人事也。氣數雖自天定。而變為</p>
<p>災福。則人所感召。人祇知天災之難堪。不知人心之難善。是重末</p>
<p>忘本。如浮舟海中。欲其不動。何可得也。易者易也。以人易天。以天</p>
<p>易數。皆有必至之勢、固然之理。精于易者。唯求易其不善為善。而</p>
<p>可易其災害為福。是則聖人以易為教之本旨。端在此乎。</p>
</div>
<div class="page">
<p>一八</p>
<p>宗主序例</p>
<p>易經上下篇。文王所制。其卦象本伏羲以來。所有卦辭爻象。參古易。</p>
<p>而加入新義。此今之經文也。繫辭上下傳、說卦傳、文言各類文章。則</p>
<p>夫子搜集古聖所傳。各易所用。而與文王易有相發明者。序卦傳</p>
<p>則 夫子就文王之卦序。而說明其義趣也。雜卦傳則 夫子參合</p>
<p>各易變通文王之序。而推衍其變化也。故傳皆成于 夫子。文王之</p>
<p>經、 夫子之傳。乃為今易之本。經文雖不盡作于文王。而文王總其</p>
<p>成。以卦序實文王所制也。傳文雖不盡成于 夫子。而 夫子約其</p>
<p>要。以刪訂十翼。實夫子之功也。此易經一書。雖曰自伏羲始。不過有</p>
</div>
<div class="page">
<p>一九</p>
<p>其卦耳。雖曰歷神農黃帝唐虞夏商各易之變。不過間存其詞。見其</p>
<p>義耳。故名之周易。實文王與 夫子二聖之作。微文王。无周易。微</p>
<p>夫子。周易之義不全。以經文簡。而當時憂讒畏譏。有不能盡諸文章</p>
<p>者。故曰。書不盡言。言不盡意。以此 夫子必為補之。補之不可雜于</p>
<p>經。故列為傳。傳者。明有所傳ㄧ繫辭者。明其繫于經也。凡繫傳文言</p>
<p>之類。皆為周易不可少之文章。以周易之義。待文而後盡。若无之。則</p>
<p>周易猶殘闕也。而 夫子十翼之功。不在文王下。且文王未言者。亦</p>
<p>得 夫子為詳其略。而顯其微。此足見 夫子憲章之功矣。</p>
<p>經文與傳之有同異者。則由傳采自他易。傳于先賢。有所授也。或與</p>
</div>
<div class="page">
<p>二○</p>
<p>傳文參差互出者。則由經文義有未盡。得于言外而為補述也。故傳</p>
<p>文中上下繫傳。全為輔證經文不足者。凡古人制作。取義必專。立旨</p>
<p>必純。故成一家言。有獨重之義與旨。而不離他說。即有摭拾者。亦其</p>
<p>言與其義旨同。雖言不同而實同。此不得視為合各家言。文王之易</p>
<p>亦如是也。故所不錄者。唯宜補之于傳。而以繫傳名之。明其義本經</p>
<p>文應有。以未得列入。別立為傳而繫之于經云耳。故繫傳上下。含義</p>
<p>最宏。取例最多。凡以前各易。及涉于數象者。无不採錄。雖言近雜紀。</p>
<p>義若旁搜。而皆本易中固有之理。與氣數必明之道。如河圖洛書、二</p>
<p>氣五行、九宮甲子、五音六律、五運六氣。以及天文地理、日星軌度、歲</p>
</div>
<div class="page">
<p>二一</p>
<p>時節候之類。凡屬于氣之所化。形之所生。數有推移。象有升沉者。皆</p>
<p>易也。皆易象固有者也。故皆宜採之以證易。而見易之廣大神用。此</p>
<p>繫傳所摭拾。非一家言。大之性道之功。小之術數之學。明則日用起</p>
<p>居之事。玄則神天幽渺之說。皆詳載焉。苟讀經而不先讀之。則將不</p>
<p>知易之用矣。繫傳者。由習易言。較經尤要。經限于體制。故辭約義簡。</p>
<p>傳則无所限也。而其辭贍。其義宏。上下古今鉅細顯隱。无不及也。故</p>
<p>其言易。有先天。有後天。有連歸。有本宮。有歲象辟卦之類。其言數象</p>
<p>也。有河圖洛書。有太極兩儀。有天地生成數。有五運六氣、甲子歲會</p>
<p>之圖。其為古聖所發明者。自伏羲卦象。變為文字。神農醫藥、黃帝曆</p>
</div>
<div class="page">
<p>二二</p>
<p>數。及諸制作、文物器具、設立教政。開天下先者。无不可由傳中知之。</p>
<p>雖為一經之傳。實擬于上世之史。其義則由于中國文化。自易卦始。</p>
<p>易卦以前。雖有難稽。其可考者。皆在易卦後也。皆仿諸卦象者也。故</p>
<p>易卦實包天地、納古今而弗遺。言人道者。必從之。以明為人之生。言</p>
<p>天道者。必因之。以明天地之建。故名曰易。即太易。亦太一也。為萬有</p>
<p>之始。以上无所有也。故曰易。言自此而後變易。變易則无者為有。一</p>
<p>者為眾矣。此易道至廣至高。而繫傳之辭以繁、義以博。職是故也。</p>
</div>
<div class="page">
<p>二三</p>
<p>全易大旨及習易要例</p>
<p>宣聖講義 </p>
<p>易之為書。傳自上古。伏羲氏始畫八卦。初具規模。後之聖人。紹述推</p>
<p>衍。制卦既備。列爻亦明。唐虞三代。各有演習。分為連山、歸藏、乾坤之</p>
<p>易。文王重加纂序。宏以文章。變其占例。著為典則。周公紹之。詳陳論</p>
<p>議。博采遺言。撰為至教。是今傳之易也。上古无文字。制作文物均極</p>
<p>簡陋。伏羲覽河圖、洛書而後制卦象。是則文字之所始也。雖當時類</p>
<p>无文章。有如圖畫。實則象意之字。猶之鳥官氏之象形字也。字雖傳</p>
<p>于鳥官。畫實創于伏羲。其象形之字、會意之文。多取義結繩。制于歷</p>
</div>
<div class="page">
<p>二四</p>
<p>代。非創自鳥官也。以記載无史。傳說難詳。故莫能盡考所自作耳。而</p>
<p>易之卦象。則傳之最久。固昭昭于人耳目。知為伏羲氏之創制焉。其</p>
<p>後聖人。推其義。宏其用。以為制作之本、典型之由。故尤重之。蓋歷代</p>
<p>文物。莫不祖述于易也。易之所作。既因圖書。傳之天然。有非人為。其</p>
<p>推衍變化。皆天地自然之序。其運用本末。皆造化自在之則。固非人</p>
<p>制之。乃人為明之耳。創之者然。述之者然。紹演變化者亦然。以其本</p>
<p>末天道、終始運數。有定序。有極則。不得有所易也。故易者。天道所自</p>
<p>見。運數所由明。而備于人天相合之教者也。</p>
<p>卦象之制。亦本氣數之盈虛而定。其多少變易。莫非天地自然之物</p>
</div>
<div class="page">
<p>二五</p>
<p>所合者也。卦序之制。雖各易不同。亦本于氣運之往復進止。循環以</p>
<p>成。莫非天地常變之道所孚者也。卦之有本末內外。及生成消息之</p>
<p>象。爻之有時位變化、天地人鬼之象。易之有天地父母、萬物萬事之</p>
<p>類。占之有吉凶禍福、因果感應之類。皆本于天地固有者也。卦序之</p>
<p>有先後天之別。卦用之有主客、體用之別。易之有門戶、櫜籥、奇偶、正</p>
<p>反之名。占之有來去、變異、從違、動靜之名。亦皆天道人道固然者也。</p>
<p>蓋易者。聖人睹天地之序。測日月之度。明人物之情。達神鬼之德。而</p>
<p>推其始終本末、生成變化之道。及夫人物事理所宜之類。明夫氣數</p>
<p>消長、時地遷移。以合于人生。立為人道。而教民勿迷者也。易之為道</p>
</div>
<div class="page">
<p>二六</p>
<p>至矣。天之所授。神之所明。聖人從而演之以告人耳。雖天地未有之</p>
<p>前。尚在易中。況天地乎。雖天地難知之道。尚可推知。況人物乎。故易</p>
<p>者其德顯。其道微。其用明。其體不可見。其大无外。其細无內。觀其象。</p>
<p>可盡其義。通其意。可孚于神。雖立人道以始終。而歸于天道。雖驗氣</p>
<p>數于既往。而極于未來。是以歷代聖人。莫不諄諄焉。論之以闡其精。</p>
<p>廣之以達其神。分合之以窮其變化。徵驗之以明其氣數。唯恐人之</p>
<p>未能盡其義理。故象外詳其辭。經外著其傳。輔以圖序。參以蓍龜。以</p>
<p>教天下後世。其先覺覺民之心。已可見矣。余于文周之遺。習之既久。</p>
<p>卒通其義。不敢負先聖垂教之意。更集其說以筆之書。授于二三子。</p>
</div>
<div class="page">
<p>二七</p>
<p>既承文周之作。道備言審。象當義充。足盡他易之旨。故于連山等略</p>
<p>其說。而唯周易是傳焉。然讀斯易。亦可包舉他易。以其為言精。為義</p>
<p>廣。讀其一。足盡其餘也。若有志者將更求之。亦易達連山歸藏之文</p>
<p>矣。今當講周易之先。略述其大旨所闡。以資參究焉。</p>
<p>講易較難于他經。非望文釋義者也。易之始作。既在上古。經歷代聖</p>
<p>人敷文陳義。其間增減已多。欲明作者之心。必略文而求象。然初習</p>
<p>者捨文字外。恆不解象之真義。歷代聖人。亦以此故。始推衍其旨。詳</p>
<p>述其文。而後卦有卦辭。爻有爻辭。彖象分詮。文言附釋。猶以為未盡。</p>
<p>則更敷演其義。博采所聞。或繫詞。或說序。以成傳文。麗于經語。其所</p>
</div>
<div class="page">
<p>二八</p>
<p>陳釋。亦非一人之言。蓋得之師傳。參諸他本。集合其說。序列成章。无</p>
<p>非以易道精宏。神用莫極。變化无盡。推測維艱。且以三易有殊。取材</p>
<p>致用。不一類、不同科。較彼量此相得必多。去短留長。歸奇于正。而辭</p>
<p>有不備。文有難宣。或略于經。則詳于傳。或重于卦。則輕于爻。意有互</p>
<p>參。用有聯及。則不獨象之宜重。文亦必詳。經之宜求。傳亦必讀。是習</p>
<p>易者固當知也。古人初制象時。本以會意。雖文不傳。而畫已具。當視</p>
<p>所畫之象。為最簡之文。厥後文字既建。言詞漸繁。于原象之下。引申</p>
<p>其意。綴為文辭。則文字者。即原象之廣義。當視其辭為漸明漸繁之</p>
<p>象。不可分為二也。蓋象亦會意之文。文亦釋意之象。千古聖人。後先</p>
</div>
<div class="page">
<p>二九</p>
<p>同揆。作雖異時。義无二致。故讀易者。象辭並重。先熟其辭。知象之會</p>
<p>意。有定義也。後習其象。知文之釋意。有微旨也。二者通之。无所疑惑。</p>
<p>則易道可見。聖人之心可明。而後用之不違。推之能化。神明之德、天</p>
<p>人之道。蓋莫不盡于象與辭焉。</p>
<p>且易之為用。重在變化。以人之智慧。通天下之故。達神鬼之情。必于</p>
<p>變化中得之。象之會意。以象一事一物一時一地者也。而通其變。則</p>
<p>必合他象而通參之。辭者。釋意以辨類。亦當合他卦爻之辭而通參</p>
<p>之。故習易者。象外求象。辭中索辭。如審物然。上下四旁、內外形狀。必</p>
<p>通知之。非據一面。即能盡其變化也。易之變化。亦有定序。則須合全</p>
</div>
<div class="page">
<p>三○</p>
<p>易之象辭通參之。天道不變。雖變仍不亂其序。故序者。天下之定則</p>
<p>也。而易之序。則以序卦傳為主。此讀易必先及之。易卦之序有數種。</p>
<p>其用不同。故所序異。而周易之序。則凡今天下所通行之則。莫不依</p>
<p>以變化。後所得者。雖變不止此。尚有待于後聖。然今日之數。則无違</p>
<p>于此。易之有體用者。亦由序卦之殊。如伏羲之序。異于文王。連山歸</p>
<p>藏之易。異于周易。後人始有先後天之名。因先天不變。後天重在變。</p>
<p>先天不用。後天重在用。由道言之。先天為主。後天為從。由人事言之。</p>
<p>皆在後天。一至先天。无所為矣。故周易之用。為人道也。因時之宜。立</p>
<p>道之極。而原始要終之事也。先天之易常靜。後天之易常動。而靜中</p>
</div>
<div class="page">
<p>三一</p>
<p>有動。故先天必生後天。動中有靜。故後天不離先天。二者異途同歸。</p>
<p>知其一。則通其二。斯文王之聖智。乃能盡其變化。而建立周易之極。</p>
<p>以全易之用也。夫伏羲之時。豈无所用哉。豈不盡其變化以適人事</p>
<p>哉。何以必待文王而後明也。是蓋有故焉。上古之時。人事簡略。民習</p>
<p>于道。上有所制。下則循之。既无所多需于變化。亦无所窮于用。且以</p>
<p>文字未備。傳佈難廣。作者心通其用。知者神會其變化。有其體已足</p>
<p>矣。迨文字既成。文物漸備。迄乎三代。其用易已繁。其變化亦多。彼連</p>
<p>山歸藏者。即述前人之口傳。會伏羲之本象。而以盡其變化。致其用</p>
<p>而後制之。文王之卦。正猶是也。上依伏羲之本卦。下採連歸之變例。</p>
</div>
<div class="page">
<p>三二</p>
<p>沿其舊制。益其新規。而後周易以成。周易既成。連歸可不復用。于是</p>
<p>伏羲與文王二易。一體一用。一本卦。一變例。兩者著明。易道大備。吾</p>
<p>故曰易之為易。成于歷代聖人。非一人所作也。伏羲啟之。諸聖紹之。</p>
<p>以其本天地自然之序。故作者異而易不異。易序異而易道不異。文</p>
<p>王之易。固源于歸藏。歸藏源于連山。而莫不出自伏羲。伏羲雖僅傳</p>
<p>其體。而用仍紹于周易。則二者合而易以全。更无分于伏羲文王。不</p>
<p>過周易傳自文王。今遂名之為周易耳。讀者要當視為一易。不可以</p>
<p>其傳述之人不同。而謂有二易也。</p>
<p>夫易之有三者。非三易也。易之三變例也。既有三變。已備天地人之</p>
</div>
<div class="page">
<p>三三</p>
<p>數。為用已足。雖有他變。終不出乎三者。文王之易合三者而一之。故</p>
<p>言卦之變與易之用。以周易為主。此吾贊易取文王序卦之由也。卦</p>
<p>變雖從文王。本卦必溯伏羲。故說卦兼及二者次序。後人不明易之</p>
<p>用有正變。不知伏羲文王之卦同異之義。不解連山歸藏不用之由。</p>
<p>妄加揣測。不獨易道不明。即易之自出。亦不復曉。或摭拾殘編以爭</p>
<p>執異辭。或采取他易以辨別圖序。皆失吾贊易原意者也。要知未有</p>
<p>周易。則不得不采用連歸。既有周易。則從周已足。此吾有從周之歎</p>
<p>也。夏商遺典。固不可考。連山歸藏之易。吾于杞宋猶及見之。初亦以</p>
<p>為可取。及參之周易。始知二者已在其中矣。故從周易。易中諸辭。非</p>
</div>
<div class="page">
<p>三四</p>
<p>盡文王之作。多沿二易之舊。今猶在也。而周易之精。不在辭之美備。</p>
<p>而在序之精當。以能參天地二道。立人道之極。全變化之用。明始終</p>
<p>之義。非如連歸所取義狹而立極有偏也。故合伏羲之旨。盡易之變</p>
<p>化者。唯周易為宜。此文王之所以聖者歟。夫易之有異同。既可知矣。</p>
<p>而習易之應從周易。又无疑矣。顧後人猶不達者。則以及門之士。未</p>
<p>嘗將經傳詳為講釋。以明旨趣。二三子好事者。又竊取連歸之本。授</p>
<p>于門人。迨漢之興。言易者遂有同異。雖非乖離不稽之說。究為門戶</p>
<p>爭執之階。此則易道之不幸也。然以今傳之本。既无詳解之文。則他</p>
<p>山之石。可以攻玉。取其所異。以證其同。亦足以明周易之精美。而直</p>
</div>
<div class="page">
<p>三五</p>
<p>探文王之心矣。易之言讖緯、誇占驗。及其以本宮生變為序。以納甲</p>
<p>合歲為用者。其書雖殊。亦屬古人之遺。參而求之。尤足推廣周易之</p>
<p>用。蓋雖近雜。亦非无益。是在讀者知以周易為宗。勿認客作主。則占</p>
<p>驗之說。正可為修省之助。而生變之異。又可例易道之宏。其所益于</p>
<p>易。固自有在焉。</p>
<p>宗主附注 </p>
<p>易之為易。聖人則天地自然之序而定其象。非聖人意為之也。象</p>
<p>之取義。皆有至理。今則略示易之沿革。與取象所始。推廣所由。及</p>
<p>中國文物之所自興也。易初无文字。僅有所畫之象。凡象辭、彖辭、</p>
</div>
<div class="page">
<p>三六</p>
<p>爻辭、文言。皆後世聖人逐漸加注者。因世道日進。人事日繁。文字</p>
<p>既備。智識益廣。溯本可以推末。窮往可以達來。明人可以知天。測</p>
<p>物可以通神。易之為用。日宏日精。象之含義。日遠日密。則前之簡</p>
<p>者漸變而繁。近者漸例而遠。而後聖即本先人之遺。加為文言以</p>
<p>盡其蘊。著變化以極其用。非必伏羲一人所作。亦非後聖一二人</p>
<p>所加。蓋伏羲作者大體。其用簡。其辭約。後人因世道之需。時勢之</p>
<p>宜。有必推引申進其象與辭。而後適于用者。然易者。由一生萬。由</p>
<p>近至遠。由大賅細。无所不包。伏羲既發其綱。後聖則推其目。原无</p>
<p>不合者也。猶之言天也。既明天之為天。則凡天之所屬。皆可推而</p>
</div>
<div class="page">
<p>三七</p>
<p>明之。如甲子之造。不過紀歲。而後人推及日時。至于地理醫術。莫</p>
<p>不用之。亦莫不適合。易之重卦重爻。及序卦同異、先天後天。及文</p>
<p>言之加演。其例正如是。蓋既有乾坤二卦。則自可推出八卦。既有</p>
<p>八卦而復重之。則自可演成六十四卦。既有六十四卦之重。每卦</p>
<p>六爻。則自可加演至三百八十四爻。根本既立。枝流隨建。非必一</p>
<p>時並作也。易之根于在⚊與⚋。伏羲一畫開天。即⚊也。既有一之</p>
<p>為天。自有⚋之象地。而萬事萬物。莫非自天地生成。則莫非自⚊</p>
<p>⚋出。此言婦孺皆熟于口。而實為易之根本。一畫開天。即一畫立</p>
<p>易。則一者。太極也。无始之始。萬有之宗。所謂太一是也。太。古文作</p>
</div>
<div class="page">
<p>三八</p>
<p>大。大一即天字。即乾也。既有此一。即由此可推至无盡。皆不能外</p>
<p>乎此一。則易之既有此一。全易六十四卦、三百八十四爻。亦皆必</p>
<p>從此出。故易之增象。後聖本伏羲所演而推廣之。而仍合伏羲之</p>
<p>制者也。當伏羲時。需用者簡。八卦已足。後聖則因不足用。而復推</p>
<p>廣之。及周文王更因連山歸藏之不宜于時。而復變化之。連山歸</p>
<p>藏已變矣。周易又加變。然變仍不違于易也。且易中固有之變。先</p>
<p>聖所弗用。故未明指之以為教。文王因其時之宜變。乃推演之以</p>
<p>全易之用。此治易者所宜知也。易道至大。其變无窮。後之聖人。猶</p>
<p>可本文王之變。而推之以增其變。而達其用。亦无違于易也。世之</p>
</div>
<div class="page">
<p>三九</p>
<p>讀易者。要知易之大始于一。伏羲所首創。後聖本此一而推衍之。</p>
<p>以盡其變。亦仍合于伏羲之易。固易中自有之變化。非人為之。雖</p>
<p>千萬變不離其宗。此一者。一切之母。即萬變之主宰。苟不失此主</p>
<p>宰。即不悖于易。雖非伏羲所作。仍可謂之伏羲之易。即文王之易。</p>
<p>无異于連山歸藏。亦无異于伏羲易。由其變言之。則異。由其本言</p>
<p>之。則同。同于一耳。</p>
<p>宗聖講述 </p>
<p>易道至微。包義至廣。仁者見仁。智者見智。易固具仁智矣。而見者</p>
<p>則依人而殊。非貫通之。誠不明易之為易。而聖人之教。不得全行</p>
</div>
<div class="page">
<p>四○</p>
<p>于世。雖日讀易。无益也。故必先明易之本義。夫易者。賅象數以明</p>
<p>氣。辨時位以明用。詳變化以明生。測順逆以明吉凶。徵名類以明</p>
<p>動靜。驗二五以明終始本末。會天人以明性情道德。其含義无盡。</p>
<p>致用不窮。其稱名不一。取類至廣。然有其始終焉。推事物之情。溯</p>
<p>天地之道。以人立極。有其道也。故習易者有其例。不明其例。則莫</p>
<p>知其旨。而例者。指象數也。象數者。圖畫文言之所示也。不先求于</p>
<p>圖畫文言。則不明象數。不明象數。則不知易之本體。及其變化。若</p>
<p>拘拘于經文。兢兢于名類。此為文藝之事。而非以極深研幾也。如</p>
<p>乾者。必先求其圖之所示。何以為☰。必先考其爻之所名。何以為</p>
</div>
<div class="page">
<p>四一</p>
<p>九。必先溯其氣之所始。何以為陽。必先察其道之所存。何以為天。</p>
<p>皆必徵于象數而後知之。知之而後可言其德。可名其用。可數其</p>
<p>變化。可質其所分合。可因例而明其爻之所占。文之所釋。而後經</p>
<p>文可得而釋也。此凡習易者均當如此。 夫子韋編三絕。所用心</p>
<p>亦如此。決非徒誦其經。熟其訓詁。即足了事者。而講易之先。必自</p>
<p>例始。例明而後通貫一切。庶无惑于經文之義。此為講易第一事。</p>
<p>夫易。自伏羲氏以後。象數卦儀。傳之既久。因其用不同。而取義有</p>
<p>異。故有連山、歸藏、乾坤三易之分。實以一為三。非有他易也。連山</p>
<p>首艮。以明人道。夏代承用之。歸藏首坤。以重地道。商承用之。乾坤</p>
</div>
<div class="page">
<p>四二</p>
<p>首乾。以尊天道。周承用之。以所首不同。故取義各異。正與夏正建</p>
<p>寅。商正建丑。周正建子。其義一也。非歲序異。歲首異耳。故明人道</p>
<p>者。以人為先。重地道者。以地為先。尊天道者。以天為先。實則易道</p>
<p>備天地人。先後雖殊。易道不異。殊其用耳。周雖重天道。而兼二代</p>
<p>之制。故文王重演坎離之卦。以合三為一。而同于乾坤之易。乾坤</p>
<p>之易伏羲固已立制。而坎離之易。則文王為之紹述者也。後人名</p>
<p>之曰先天易、後天易。其實一體一用耳。蓋乾坤易。明位者也。坎離</p>
<p>易。用時者也。雖次序不同。而其為易也无異。以乾坤之易。不能外</p>
<p>坎離。坎離之用。亦不能不本乾坤。二者相參而後變化以大。不獨</p>
</div>
<div class="page">
<p>四三</p>
<p>二易以合用。即三易亦由是以同功。此坎離之易。包括乎一切。而</p>
<p>為天地既奠以後所不可少者。以其用之廣。而變化之神也。此習</p>
<p>易者必先知之。知其一而求其二與三。則三二皆歸于一。以一概</p>
<p>易。名符義當。誠哉聖人之心。足以通天地、並日月矣。故文周之後。</p>
<p>夫子必兢兢焉以祖述之。而為文以著其義。使伏農暨文周之</p>
<p>業。永垂无盡。此則 夫子贊易之微志也。</p>
<p>夫易有數義焉。以其至易。本于太一也。故自无始至有始。推之无</p>
<p>盡。无不可知。此一義也。以其不易也。立本于中。致用于極。中極不</p>
<p>變。永執其中。其道乃久。故能行變化而无息。主生成而不測。此一</p>
</div>
<div class="page">
<p>四四</p>
<p>義也。以其變易也。順天地之消息。應氣數之盈虛。與時遷移。其道</p>
<p>莫窮。故能握造化之鈞。得循環之道。唯通以變。因適而宜。此一義</p>
<p>也。易之為道。有本末始終。有體用內外。包乎萬有。極乎无盡。推之</p>
<p>无窮。而无為无不為。此至誠之德、中和之功。天人之所合、事物之</p>
<p>所順。而明乎玄微。探乎繁賾。至簡且易。至久且廣者也。此易之名</p>
<p>與義也。至易之為象。上日下月。日月者。陰陽之所昭。而天地之道</p>
<p>所見者也。以天之道。由日而明。地之道。由月以見。日月代行。天地</p>
<p>不息。此坎離代乾坤為主。而水火成陰陽之用。此在體用既合、情</p>
<p>性同見之時。而後知乎天地之道、曲成之妙者也。故明易者。必先</p>
</div>
<div class="page">
<p>四五</p>
<p>明坎離之易。由下溯上。由外及內。由人及天。皆必然之序。不可躐</p>
<p>者也。且日者元陽之象。其體亦太極之象。故為☯。即中。亦中字之</p>
<p>形也。太極之體⚊。為萬有之母。而易。自太極始。日者生物之根。凡</p>
<p>物不得日之光熱則不生。是日。即生物之母。勿者。古文。物。字。上日</p>
<p>下勿。示生生之象。亦明天下萬物自生之源。其取意固精。而為文</p>
<p>卻顯。故知日月為易。則知天地以陰陽而神其變化。亦即知乾坤</p>
<p>之易。以坎離而明其功用也。知☯勿為易。則知天下萬物。莫不生</p>
<p>于太一。育于元陽。而易之為教。莫外于溯萬有之始終。推萬物之</p>
<p>生成長育。更由是以明天道人道之體用。及夫事物變化消息之</p>
</div>
<div class="page">
<p>四六</p>
<p>數運也。故易辭雖簡。為義極宏。其道至深。為言必備。苟欲洞明其</p>
<p>故。則固不外求之象數與文辭也。而易之象數。則盡乎形氣之精。</p>
<p>易之文辭。則概乎義理之至。不深研而通其趣。則必有所滯。不廣</p>
<p>徵而匯其歸。則必有所失。此見仁見智之說所由來也。習易者可</p>
<p>不勉哉。</p>
<p>夫易、明數者也。而數本乎氣。氣本于陰陽。陰陽本于太極。故太極</p>
<p>為易之始。太極者。一也。其初无名无形。由元氣之凝而為光。光生</p>
<p>氣、氣成形。形成質。故物之始生。必先有氣。斯氣也。流行天地之間。</p>
<p>分合萬有之體。而不可見。見其形質焉。因氣之分合多少偏全。而</p>
</div>
<div class="page">
<p>四七</p>
<p>形質不齊。故數不等而象不一。求其象而後知其數。明其數而後</p>
<p>辨其氣。氣有陰陽。數有奇偶。因分合而有四五。因偏全而有善惡。</p>
<p>此氣之變化也。因生物之時地而有多寡。因境遇之變遷而有大</p>
<p>小。此數之消長也。因所受之殊、而形質有殊。因所合之異、而性情</p>
<p>有別。此象之進退也。蓋氣自太極以下日分。分而仍合。故兩儀四</p>
<p>象五行、皆以次名。數自太一以下、亦漸散、而仍復聚。故天ㄧ地二、</p>
<p>至天九地十。推而五十六十四、百四十四、二百二十二。而萬一千</p>
<p>五百二十之數以別。象自太極以下。由氣數之推移變化。而諸物</p>
<p>生成。名類日多。反復日眾。以仍循環終始。故八卦六爻之互相乘</p>
</div>
<div class="page">
<p>四八</p>
<p>除。太陰少陽之互相推化。以成萬物之形。類萬有之情。名萬事之</p>
<p>制。而不可窮盡。此皆順乎生化之序。有不期然而然者。故總而言</p>
<p>之。則一生二。二生三。三生萬物。分而言之。則太極以下。氣數與象。</p>
<p>各以類別。不可勝紀。以自上而下。則言之如此。如自下溯上。則必</p>
<p>就其已見者徵之。此求象為第一步。因象著于外。存于現在。耳之</p>
<p>所聞。目之所見。手足之所執持者。固易為徵。徵其象。則得其數與</p>
<p>氣。而後因其例。以辨其吉凶福禍。循其時地。以辨其道德性情。而</p>
<p>後行止有方。動定有則。而用乃著。而道乃彰。而後聖人立教之心</p>
<p>可見矣。故習易莫先于象數。明象數莫先于例。易之明例。實習易</p>
</div>
<div class="page">
<p>四九</p>
<p>之下手處。故講易必自例始。以其已知、求未知也。</p>
<p>夫易自伏羲畫卦。分列陰陽以定其位。重為六爻以明其時。乾坤</p>
<p>為體。易行其中。乾坤成列。易立于中。二者體用之分。時位之辨。相</p>
<p>錯以行。相交以變。生生不已。變化无盡。故由八卦而成六十四。六</p>
<p>爻而推至三百八十四。皆本一氣循環。二五互用。以成其象。以寓</p>
<p>其數。以行其氣。故太極既立。自生兩儀。卦象既成。自生爻象。自然</p>
<p>推衍者也。由乾坤定位之易。而見卦位之序。由坎離中立之易。而</p>
<p>見卦氣之時行。變化雖多。次序不亂。皆二五所生化。順乎天地萬</p>
<p>物之次。而相交合以生成者也。故欲知生化之迹。必列象而觀之。</p>
</div>
<div class="page">
<p>五○</p>
<p>此圖畫為所必重也。故習易。必先將易之圖象。觀察明晰。如乾坤</p>
<p>定位之圖等。一一列前。審其生化之序。及其推移之數。而後得其</p>
<p>卦之由來。此固為第一事也。</p>
<p>宗主附注 </p>
<p>所謂列圖觀象者。蓋將先天後天兩圖。先依位次。排列互觀。並將</p>
<p>太極圖生兩儀四象八卦之圖對觀。然後將六十四卦排列為圖。</p>
<p>觀其生化之迹。其排列有數種。（一）依八宮次序。即後天乾坎</p>
<p>艮震巽離坤兌各宮生化之卦。列為直圖及圓圖。（二）將序卦。</p>
<p>即上下經次序之卦。列作二圖或一圖。（三）再將八卦所推移</p>
</div>
<div class="page">
<p>五一</p>
<p>摩盪之次序圖。列為方圖。此即卲圖。（四）將所合一年節候日</p>
<p>月之序。列為歲序圖。（五）將所合甲與辰。及納音圖、所合河圖</p>
<p>洛書各種圖。均次第參看。觀其分合變化而得其同異。最要者。須</p>
<p>將先後天兩圖。及八宮次序。與上下經次序兩圖。細細對觀。以求</p>
<p>其變化之迹。因此為陰陽二氣一大關鍵。乾坤體用。由此分合變</p>
<p>化者也。其所異者。正其所以同。其所變者。即其所以化也。如先天</p>
<p>之乾坤。而後天易為坎離。其不同者何故。如八宮次序。由乾而姤</p>
<p>而遯。以迄兌宮歸妹為始終。而上下經則由乾坤屯蒙。以迄既未</p>
<p>濟為始終。其所不同者何故。此為易之大關鍵。應先細細推求。深</p>
</div>
<div class="page">
<p>五二</p>
<p>明其故。而後知易之生化之本也。觀時。應先熟習其名象。列圖祇</p>
<p>以象。不必及經文。可以見其象數變化之迹。即以明陰陽消長之</p>
<p>理。而于象數與氣之著明。亦即由此六畫中求之。不必讀經。即可</p>
<p>得其大概矣。</p>
<p>又曰 夫子傳易。亦必先著十翼以明體例。故習易非如讀他書。</p>
<p>僅就文釋義。即可得經文旨趣。又非如他藝。僅明理達用。即可得</p>
<p>制作原意。必先就其所立本與致用之如何。再就其所敷象、與定</p>
<p>名之所在。更就其生成變化。而要其始終。復推其天地陰陽、而演</p>
<p>其中極。上之盡道之體。下以窮器之用。而後深探玄玅以契先聖</p>
</div>
<div class="page">
<p>五三</p>
<p>之心。廣徵物事以測天道之變。不違于象數。不悖于文辭。不因繁</p>
<p>賾而有所遺。不因簡易而滯于用。庶可以明易之為易。而能了然</p>
<p>于先聖立教之初衷。則讀習之後。即可以試其功用于事物。此于</p>
<p>講易之先。有必知之道。不能不求其明達者。 夫子特命四賢。將</p>
<p>讀易之方。及習易之例。預為指示。使學者有所遵循。而後進講經</p>
<p>文。自易明解。此 夫子循循善誘之意。雖萬古无間。望讀者留意</p>
<p>焉。</p>
<p>又曰宗聖所講。為讀易關鍵。苟不明大旨。將不知易經究為何作。</p>
<p>古人作易。固非為卜筮者。而卜筮亦大有用處。古人卜筮。非為一</p>
</div>
<div class="page">
<p>五四</p>
<p>己之利害。必因民生國計有人事所難決者。而後質之于神。卜筮</p>
<p>以通神人之情者也。必誠敬俱至。德信已孚。而後神臨之。此卜筮</p>
<p>之道基于德。而致卜筮之用在于修。未有昧昧然以求吉凶于蓍</p>
<p>龜者。故曰至誠前知。見乎蓍龜。動乎四體。雖以神靈。而皆己之誠</p>
<p>明。所謂神而明之。存乎其人。故卜筮之道。合人天之德。而見其功。</p>
<p>依道為用。而後見于靈。苟褻狎之。神將不臨。安能前知。故易言卜</p>
<p>筮。為勗人以立誠也。誠則如神。不必蓍龜而亦見其靈。後人錢卜</p>
<p>等術。多符于易者。正以能誠也。故欲知吉凶。非難事也。祇在自致</p>
<p>其誠。天地萬物動靜皆有其機。誠以測之。則數立見。此因象求數</p>
</div>
<div class="page">
<p>五五</p>
<p>之謂也。人能準道立德。智慧自加。遇機即可得其數。又不待卜而</p>
<p>後知也。故卜筮有本。在于道德。苟失其本。何以致其用。街巷卜者。</p>
<p>日言吉凶。百无一準。非卜之罪。人之未誠也。自睽于道。安望神之</p>
<p>示明哉。故卜筮未可易言也。即此一端。已見易教之旨矣。</p>
<p>又曰易之為教。无非明人道。而人之生死壽夭、窮達貧富。為人事</p>
<p>之至不齊者。此外物也。人之智愚賢否、忠姦仁暴。亦人情之至不</p>
<p>齊者。此內情也。又有強弱全病長短肥瘦之體質不齊。及順逆憂</p>
<p>樂勞逸優劣之境遇不齊。皆為與生俱生。隨緣共化。而不可免。則</p>
<p>欲達其故。明其情。使去所不欲。而適所安宜。非先熟諳于氣數之</p>
</div>
<div class="page">
<p>五六</p>
<p>運行。陰陽之遷轉。莫能致之。故易者以吉凶禍福。示人從違。以象</p>
<p>數變化。示人探測。俾依此以共生成。同安樂者也。故易溯始至微。</p>
<p>而敷事則顯。言理至奧。而陳義則常。蓋一本末內外之道也。由本</p>
<p>可達末。內可通外。故難易互見。仁智並宜。此聖人本天法道之心。</p>
<p>而欲啟迪後人以原始要終之教也。故易教備于圖象。詳于文辭。</p>
<p>而習之者亦必兼圖文而共通之。方可直抉玄微。明晰究竟。此于</p>
<p>講易前。必詳示圖例與象義者也。</p>
<p>又曰人事之動。皆由數定。无論遲速。无可逃免。欲其挽回。必德業</p>
<p>所感。因數成于氣。唯德能養氣以移數。此主客之氣化合也。原定</p>
</div>
<div class="page">
<p>五七</p>
<p>為主氣。感召為客氣。如因果屬主氣。而感應屬客氣。此就一人一</p>
<p>時言之。若合先後天說。則先天為主氣。後天因果感應皆客氣。故</p>
<p>數之能回者。必由客之勝主。所謂人定勝天也。八卦先天者主氣。</p>
<p>後天者客氣。先天純屬天道。後天則以人道合天。故後天以坎離</p>
<p>為主。即示人道可以代天命也。人為三才之一。而得天地全氣。故</p>
<p>其心靈直通天地。包括无盡。如坎離合為既濟。即人道之成。而能</p>
<p>旋乾轉坤以代行天道。故萬物皆定。萬事同順。此大順之象也。果</p>
<p>明此理。則治平之業如反掌。即仙佛之功亦如拾芥。此所以名既</p>
<p>濟也。濟成也。益也。生成萬物。利益群生之謂也。故文王 孔子皆</p>
</div>
<div class="page">
<p>五八</p>
<p>以後天卦為重。而所傳次序。皆以乾坤至既未濟為用。言重人道</p>
<p>也。與八宮次序重天道者不同。而道家則取先天。用天道。京焦所</p>
<p>傳。及邵周所受。皆道家旨。與周易有殊。不可不知。</p>
<p>宏教附注 </p>
<p>宗聖所講極精詳。以習易者每忘易之為教。而讀其經不通其用。</p>
<p>以為此古人之物。不宜于今。而不知聖人作易。為教人致用也。首</p>
<p>重人道。明人事。而以通天地。明物情。以原始要終。一如大學中庸</p>
<p>之旨。 夫子最佩夏時之制。以重人道也。易之連山。以艮為首。即</p>
<p>明人事。重人道。與夏時同旨。易之所包固廣。而莫不以人立中極。</p>
</div>
<div class="page">
<p>五九</p>
<p>天地萬物。以人主之。誠以世界既建。唯人最靈。天地道德。唯人可</p>
<p>達。苟无人。亦无世界。故易必以人道終始。卦象雖示天地萬物。而</p>
<p>莫非以人道為中樞。故易教為人立也。能知此。則于用易為占。亦</p>
<p>得其概。若列圖觀象。變化雖多。皆有系可尋。誠以圖書象數為易</p>
<p>之本源。苟得其生成變化之數。習易自易矣。</p>
<p>又曰宗聖所講習易之法。以見易之為教。真義至精。未有變其道</p>
<p>而能生成者。因上古聖人无不成道。所修雖无傳本。而授受有圖</p>
<p>象。因時无文字。祇可以圖象示意。傳之既久。文字已立。乃就其圖</p>
<p>象代以文辭。人遂輕原有之圖象。而徒述文辭。然道家獨祕存之。</p>
</div>
<div class="page">
<p>六○</p>
<p>以相傳授。古來所著圖象。皆列于易。以示其變化。漢晉時猶有傳</p>
<p>之者。如參同契等書。皆述道而以易證之。可見道之真傳在易。欲</p>
<p>知古聖之言道。必從易象求之。此圖象為至重要。有非文辭可比</p>
<p>者。文辭皆後聖推闡圖象者。祇可視為易之釋詁。非易之本來面</p>
<p>目。今捨此而取彼。遂使易道无以大明于世。而後之習道者。亦不</p>
<p>知由易求之。易固不明。道亦日晦。其可慨矣。</p>
<p>述聖講述 </p>
<p>讀易須先明易例。以其敷辭有定。陳象不二。必通其義、而後明其</p>
<p>旨。必抉其情。而後達其用。如乾☰。天也、父也之例。必先熟記之。則</p>
</div>
<div class="page">
<p>六一</p>
<p>卦中有乾象。或通乾象。及其比偶反類之象者。皆有孚于乾之義。</p>
<p>即有類于乾之情。則其為象。必同于乾之物。如天也、父也之類。此</p>
<p>易示象之例。有不易者也。又如乾之卦辭元亨利貞。其六爻之辭</p>
<p>各異。而皆有其物與事以象之。則各卦中如有乾之辭。及其爻之</p>
<p>辭。或比偶反類之辭。皆與乾通其義。必合對參之。以明其所指。而</p>
<p>後知其辭之用。此易辭之例。必通解者也。習易貴乎通。而用易在</p>
<p>乎熟。苟執而不通。習而多忘。則何以窮天下之變。盡易道之蘊哉。</p>
<p>蓋易者以簡御繁。以顯探微者也。因其為用至廣。言文難備。為道</p>
<p>至大。事物同賅。則不得不操其本。用其極。以不二之道。成不測之</p>
</div>
<div class="page">
<p>六二</p>
<p>功。以至易之文。成至神之用。此所以僅六十四卦、三百八十四爻。</p>
<p>而盡天下之事物與變化也。不先明此。則不能窺聖人制易之心。</p>
<p>亦不能全易道之用。則雖治易終无益也。故貴在能熟其辭而通</p>
<p>其象。</p>
<p>易之為用。有獨用者。有合用者。有對偶者。有推移者。有反逆相成</p>
<p>者。有正順相制者。其類不一。其例至多。則可就其象驗之。如各卦</p>
<p>各爻。均有獨用之例。而相合亦成其用。其對偶推移、順逆正反。則</p>
<p>成其生剋變化之用。此當就其成例測之。蓋乾坤二卦。各獨立而</p>
<p>為天地父母。合則如泰否。其用不同。對偶推移則如復、姤、遯、臨之</p>
</div>
<div class="page">
<p>六三</p>
<p>類。相生剋以成變化。則如剝、復、損、益、既未濟之類。皆有定例可尋</p>
<p>者也。至其比例交錯。由此通彼。由上化下。則如咸恆之乾坤、益損</p>
<p>之離坎。各極其變而成其用。亦自成例。故必列象。觀其分合變化。</p>
<p>驗其生剋消息。而後得其用焉。故易有乾坤中立之序圖。有坎離</p>
<p>上下之序圖。有其本宮變化之序。有依對偶推移之序。无非為極</p>
<p>其用也。必先于其同以求其異。于其異以證其同。而後知其變化</p>
<p>由來、生剋消息之例也。是以習易。非僅釋文義。諳象數已也。必極</p>
<p>其變化而神其用。其始則在熟其例。如知先天之乾坤對列序圖。</p>
<p>一變為坎離上下之序圖。其原因如何。成用如何。而後知聖人易</p>
</div>
<div class="page">
<p>六四</p>
<p>教之本旨。與吾人習易之何為也。</p>
<p>易之八卦為綱。其所生化五十六卦為目。而乾坤二卦。又綱之綱。</p>
<p>以各卦皆自是出。即萬物生于五行。五行成于二氣也。由其數言。</p>
<p>八卦者生成之數。五十六卦則相生相制之數也。萬物雖眾。皆包</p>
<p>于六十四卦。則一卦之分合變化。所賅者多矣。故必詳徵于爻。爻</p>
<p>者本于乾坤之⚊⚋。即數之九六也。无論何爻。不外⚊⚋。即言萬</p>
<p>物萬事。不出九六之數。與陰陽之氣也。由其合觀之。則變化无盡。</p>
<p>由其分言之。不過天地所賦之一耳。故乾坤為天下之樞機。而⚊</p>
<p>⚋為天下之本氣。九六為天下之總數。實為生化之所始終者也。</p>
</div>
<div class="page">
<p>六五</p>
<p>雖究其生化。有不可盡。而溯其本始。則不離于是。是即中庸所謂</p>
<p>天地之道不二。而生物不測也。故易者。示天地萬物終始者也。无</p>
<p>論何物何事。莫不包于易中。即溯无始。以迄天地之滅。皆由易象</p>
<p>盡之矣。如以六十四卦次第列之為圖。即足以示天地世界之終</p>
<p>始。即自乾坤以迄既未濟。其推移轉換。實一世界自然之序。而縮</p>
<p>言之。即一人終始生化之例。其為變化者。則有方圓圖。與歲序圖。</p>
<p>及八宮之序。皆與經中次序相證。以互為用。因大數雖有定例。而</p>
<p>變化甚多。必合各圖而後知其變例。如後人京氏之八宮、焦氏之</p>
<p>歲序。與邵氏所傳于道家之方圓圖。皆易中自具之例。為推其變</p>
</div>
<div class="page">
<p>六六</p>
<p>化。以與經本次序相證者也。故大之足以盡字宙之象。小之足以</p>
<p>合歲時之紀。即一人一地一時之事。亦由是足以占之。此則因天</p>
<p>地生化自然之例。固如是也。即其變例。亦不出于各圖之序。由正</p>
<p>證變。皆如指掌。故可以明知未來。通達既往。而盡其變化。致其用</p>
<p>也。是易之象雖簡。而含義无窮。習易者必詳求之。始全其用。而其</p>
<p>道總不外往復于六十四卦之內也。其變例為圖尚多。此舉其至</p>
<p>要而已傳者耳。習易之先。務熟記之。</p>
<p>宗主附注 </p>
<p>此言習易大法。以易者以例明物者也。无論何卦。皆有其例。其分</p>
</div>
<div class="page">
<p>六七</p>
<p>合變化。必先明其例。而後見其用焉。</p>
<p>易有太極一語。述易之所始也。而太極者。萬物之母。亦天地之中</p>
<p>也。即由太極以下。生生无盡。莫外于一氣所化。而天地因有此極</p>
<p>以立于中。遂能運行不息也。故易始于太極。以其至極无以復加。</p>
<p>故曰太極。天地尚由此成。故未有天地。即有此極。其為氣至純。為</p>
<p>物至精。无可形名。故曰太極。而天地萬物。皆由是生成變化。更依</p>
<p>是主宰綱維。故太極立。而易以成。世界以建。人物以生息也。如兩</p>
<p>儀者。太極所生。而因動靜所成者也。卦象始于乾坤。即兩儀也。而</p>
<p>乾坤則始于太一。即⚊。是太極之象也。故由太一之動靜。而變為</p>
</div>
<div class="page">
<p>六八</p>
<p>⚊⚋之兩儀。此易之始。當自太極。即一也。一既為易象之始。則求</p>
<p>象者必先明太極。以陰陽未判之氣。動靜未具之時。雖有光熱而</p>
<p>未見其氣。為无始之始。即所謂元氣也。此氣在初固无名。而以動</p>
<p>靜之具。乃分陰陽之名。故⚊⚋者。自一出。而乾坤者自太極生。是</p>
<p>為生生之大本。不可不知者也。即中庸之。中。為天下之大本。亦指</p>
<p>此也。故中者。常在天地之間。而為人物生化之主。不論何時。常麗</p>
<p>于二氣。以主宰其生化者也。易之為象。乃以明生化之迹。而所具</p>
<p>各卦。无論如何變易。時有太極存其間。此所謂易之本也。雖不見</p>
<p>其形。而其氣无物不在。必自象中求之。而後得其氣焉。蓋猶中庸</p>
</div>
<div class="page">
<p>六九</p>
<p>之言中也。必自情之未發見之。易之⚊⚋。皆為象喜怒哀樂之情。</p>
<p>而太極之氣。正在⚊⚋之中。如體認中者而後得之。此即易之所</p>
<p>謂窮理盡性。及各正性命之義。必能見此。而後得性情之真。明中</p>
<p>和之德。苟不克見此極。徒逐于⚊⚋之象而求其變化。是將陷于</p>
<p>徇情逐物之弊。而不能自正性命也。故習易者。必時時求見其太</p>
<p>極焉。</p>
<p>易之大用。在以神御形。以人合天。而必齊本末。通內外以執其中</p>
<p>焉。故象中有象。數中有數。氣中有氣。而皆以時位見之。故易六位</p>
<p>分三時。以先後天之數。合來往現之時。以上下位之卦。合天地人</p>
</div>
<div class="page">
<p>七○</p>
<p>之氣。分而復合。內而及外。皆于有象以求无象。有數以求无數。故</p>
<p>曰。數往者順。知來者逆。易。逆數也。明其因已知求未知。因已往求</p>
<p>未來。而有以立其中極也。故占卦。為明天道也。而必及于人道。以</p>
<p>人道合天。乃為明哲。此不易者也。如觀一卦之象。必先溯其所始。</p>
<p>即數往也。再推其所至。即知來也。而見其應行之人事焉。此重人</p>
<p>以合天也。故觀象必詳其先後天。與其時位。及其變化。而後得其</p>
<p>情。以復于性。則自立中極。以定人事之進退。以孚天道之吉凶。然</p>
<p>後其用可得言也。故八卦之有先後天。與次序之有異者。為使人</p>
<p>知執中以定人道。循往以知來。順變以應天。而因是以明其德。達</p>
</div>
<div class="page">
<p>七一</p>
<p>于道也。故易象者。含義至深。致用至微。而其旨在立教以明道也。</p>
<p>重在正性命、通天人。豈徒與人言休咎已哉。</p>
<p>易之言數。全依圖書。天地之數。亦自然所成者。因氣所至而見其</p>
<p>數。氣之所至者。指兩儀之氣。以其生化為五行。故言易。必本二氣</p>
<p>五行。言易之分合變化。必本二五之生剋。而萬物之生成變化。亦</p>
<p>自二五之生剋中來。故二五。實生化之本。萬物所由以生成變化</p>
<p>者也。要知由一生二。由二生三。三而萬物成形。此天地自然之例。</p>
<p>不可易者。如觀易象。必參其所合于二五之氣數。以氣數之成形。</p>
<p>必有名有類。必因二氣五行之名類而生化以成其名類。如乾屬</p>
</div>
<div class="page">
<p>七二</p>
<p>陽而為金。則凡乾所生化者。必孚于乾之所屬。此為氣數所寄之</p>
<p>例。亦即觀象所當知者也。天地既成。萬物以生。五行既別。萬物以</p>
<p>類。同則相推。異則相感。所為變化。因以不盡。本一象以觀其情。好</p>
<p>惡仇友。莫不自五行見之。因五者以二氣之分合消長而成。非如</p>
<p>二氣之純也。情已雜而好惡各別。氣已變而友仇各殊。有必至者</p>
<p>也。故觀其所生化。而知其所合于五行。則知其所變之情。而辨其</p>
<p>宜否。以定其進退去取。此亦為習易致用所當知者。大抵卦之情。</p>
<p>亦如人情。各因後天之身而異。此求象者必有以辨之。辨人之情。</p>
<p>本于七情。出于五識。生于五臟。辨象之情。則必因于五行。合于十</p>
</div>
<div class="page">
<p>七三</p>
<p>甲。孚于六律。以定其好惡。別其友仇。此為觀象致用之道。自古已</p>
<p>明其例。故有納甲、納辰、納音之說。及合數之例。宜先熟之。庶于致</p>
<p>用。明瞭无惑。此亦習易最要之事也。</p>
<p>習易之先。將所有圖例象例。列為種類。一一熟記。所應變化之象。</p>
<p>自何象來。其所合五行與時位之數。均宜熟習。然後于易象无所</p>
<p>疑惘。讀經自能通其義。卜筮自能盡其用。此雖非一日之功。而必</p>
<p>先預求之。毋徒如章句之儒。以文字為事。則聖人立教微意。庶可</p>
<p>昭于後世矣。</p>
<p>宗主附注 </p>
</div>
<div class="page">
<p>七四</p>
<p>此文言易于象外應注意之事。雖經中未明言。而見繫辭序說各</p>
<p>章。皆 夫子恐人不明致用之道。故述其教于經外。蓋天道人事。</p>
<p>往往成相因相應之數。則由于一氣所通也。天地人三者。皆一氣</p>
<p>生化。故天道可變地與人。人事可變天與地。其理无足怪。不特人</p>
<p>也。物之靈而得氣全者。皆能之。故龍起雲生。虎躍風動。以其氣感</p>
<p>其類也。人得天地最全之氣。所感尤速。其應也。亦以類。乖氣致戾、</p>
<p>和氣致祥。皆類之應。所謂同氣相求是也。如人而不仁。好行虐殺。</p>
<p>以亂天下者。其感必暴風烈雨、地震山崩之類。則氣之自應。不期</p>
<p>至而至矣。故哲人自慎其心志。以養其中和。而後感翕太和。上應</p>
</div>
<div class="page">
<p>七五</p>
<p>禎祥。此雖人所不見。實有其例可尋者也。无論大小。皆如其氣而</p>
<p>必應。即一人平居。有何善惡。亦與神鬼應。此感應之理。書所謂作</p>
<p>善降祥之類也。果明此理。則天人相通之故。思過半矣。易之為教。</p>
<p>正不外是。</p>
<p>又曰易道。難言者也。而所演象。易見者也。聖人以道不可言盡。始</p>
<p>以象示之。即以器形道也。道在器中。明器自及道。此內外本末之</p>
<p>事也。如⚊⚋者。象陽與陰之氣。即為九六之數。氣數不可見。而皆</p>
<p>寄于⚊⚋之象中。故觀象可以知氣數所至。由象之參伍錯綜、正</p>
<p>反對偶。即可知氣之盈虛消息。數之加減乘除。以明其生剋變化。</p>
</div>
<div class="page">
<p>七六</p>
<p>而天道以見。人道亦因之而立。此為易教之本旨也。象者。物也。而</p>
<p>中。為道所存。欲明道者。必求于物。欲明易者。必求于象例。此不易</p>
<p>之理也。果明象例。進而悟于道。則聖賢仙佛之學。即在是中。並非</p>
<p>不可知者。故易之用大矣。仁見仁。智見智。唯視所求者如何耳。</p>
<p>宏教附注 </p>
<p>易以少象。象多數之事物。若不明其例。則不能知其用。所謂例者。</p>
<p>非僅乾為天為君之象已耳。必將象例辭例。及其生剋變化分合</p>
<p>正反之例。一一明之。更就其推移交換。與連接次第之例。亦皆熟</p>
<p>記。然後知其比事例物之所在矣。蓋易以易為義。變化之道所寄。</p>
</div>
<div class="page">
<p>七七</p>
<p>而變化必依天地自然之序。非可凌亂无次而任情變易也。故自</p>
<p>有其例。在正例者。乃先天自定之序。在變例者。則後天感應因果</p>
<p>之例。雖變化无窮。總不得自外于例。此即所謂軌度也。亦即所謂</p>
<p>道也。以常道之不可盡。則求之變。變因于窮。變而後通。通則復常。</p>
<p>故百變不離其宗。雖常道有不免于變。而變道仍不失其常。此固</p>
<p>天地之定序也。故變例者。為全用也。體則无變。用則不能不有所</p>
<p>變。以全其用。則變生焉。以成其體。則變不失其宗焉。故習易者。必</p>
<p>知常變。彼先後天之圖。已明明示人常變之例。文王囚于羑里。感</p>
<p>時之非。念民之苦。處世道之變。有不能不變之勢。乃述後天卦以</p>
</div>
<div class="page">
<p>七八</p>
<p>明變例。而全易用。其旨至深。 夫子特指出以為教。而以常變並</p>
<p>行之道。示天下後世以處變而全用。其旨與文王同。故其著春秋。</p>
<p>權筆削。以三世之義。申大同之治。其于明變復常之意。尤為顯明。</p>
<p>可知文孔言易。莫不重視變例。子思子此文。故特注意于斯焉。</p>
<p>亞聖講述 </p>
<p>夫子命將易經要義。先為講釋。俾讀易者深解古聖演易之旨。文</p>
<p>周說易之心。庶明儒教傳易原由。而知堯舜以來歷聖授受之薪</p>
<p>傳要義。夫易自文王重演。周公繼之。 夫子集其大成。而經文大</p>
<p>明。義理大著。讀易者宜將繫辭、說卦、序卦、雜卦諸章。與全經。俱明</p>
</div>
<div class="page">
<p>七九</p>
<p>解无遺。然後得聖人演易之旨。及吾人習易之用也。四傳詳于易</p>
<p>例。為輔翼易經之文。不讀四傳。不明易之為教也。故 夫子于訂</p>
<p>易時。特揭之。為易經參解以授弟子。俾明易之為易。故讀易必及</p>
<p>四傳。易象至簡。卦辭亦略。欲通其用。舍先求之四傳。不能測其端</p>
<p>倪。蓋易起于上古。為時久遠。文字未興。雖具其象。亦如河圖洛書。</p>
<p>僅演其點畫而已。經神農、軒轅以迄唐虞。代有增易。文字既制。政</p>
<p>教益明。于易象之下。均加之演詞以著其義。因初傳于語言。難留</p>
<p>久遠。相習固有師授。而易代輒忘。相用固有成規。而易地輒異。以</p>
<p>至于夏商二代。各沿所習。各本其制。而有連山之易、歸藏之易。其</p>
</div>
<div class="page">
<p>八○</p>
<p>取用既殊。而為義亦不一矣。至文王取而重演之。以成今傳之易。</p>
<p>因恐後人疑其同異。忘其本來。始詳著其詞。以明其教。此四傳之</p>
<p>作。固為傳易為教者也。時代既殊。傳述又異。前之易者。徒存其象。</p>
<p>今之詞者。乃備其文。故易道至周始昭。至 夫子始定為經。 夫</p>
<p>子本文周之作。加以所習。而擴其義。敷詞具象。以次其序。明變著</p>
<p>用。以列其圖。而後易之為易。有迹可尋。有文可讀。有圖可驗。有變</p>
<p>化可徵。不似前日之奧窈難稽、同異莫辨矣。故易教實成于 夫</p>
<p>子。而易義則備于四傳之文。欲知易者。必先知此。而後可進而求</p>
<p>之也。</p>
</div>
<div class="page">
<p>八一</p>
<p>易之起源。非乾坤也。蓋溯乾坤而上。則太極是也。然。易有太極。是</p>
<p>生兩儀。之語。不見于經。而見于傳。故必讀傳始知之也。易之為教。</p>
<p>非言休咎已也。而在因休咎以悟性命。以道在人為性。易明人道。</p>
<p>始于性善。而。繼之者善、成之者性。之語。亦詳傳中。易之言數。始于</p>
<p>圖書。自天一至地十。皆天地生成本數。而天一、地二、大衍之數五</p>
<p>十。之語。亦在傳中。易之為用。以其變也。變始于錯綜參伍。以生化</p>
<p>各卦。而參伍以變。錯綜其數之義。亦詳傳中。易之同異。在于序圖。</p>
<p>以其本末、始終、上下、內外。各有其用。故有體有用。有同有異。而天</p>
<p>地定位、帝出乎震、各方位序圖之說。亦詳傳中。易之遞嬗。大別有</p>
</div>
<div class="page">
<p>八二</p>
<p>三。時代以殊。名類遂異。如連山歸藏之易。次序不同。即體用生化</p>
<p>之序。與男女之別、消長之象。其類皆異。其名皆殊。而本宮變化。與</p>
<p>序卦次第。及連山歸藏之首末位次。亦皆詳傳中。至如易之門戶、</p>
<p>八卦之本義、六十四卦之時氣。與天地人所象之名類、少長老幼</p>
<p>之期、上下內外之位。皆自有所合。一歲之遷移、八方之分合、古今</p>
<p>世界之終始。與人事吉凶禍福之占驗。莫不詳于傳中。若不熟于</p>
<p>傳。則中智以下。決不能探天地之妙。測陰陽之神。而以達于性命</p>
<p>之源。明于行止動靜之道矣。故傳之作。為教後人之習易也。人求</p>
<p>明易。不先明于傳文。是雖日讀經。恐无益于事。故 夫子以其所</p>
</div>
<div class="page">
<p>八三</p>
<p>得。指出其要。而集其義。為傳于經之前後。其循循誘人之心。足千</p>
<p>古矣。雖其言得之先聖。非 夫子一人所為。而其編訂之功。實為</p>
<p>繼往開來之聖。讀者其毋負 夫子之心焉爾。</p>
<p>且卦之象氣與數。必視其變化。而後得其未來。若僅執現象。則往</p>
<p>復者不可知。將何以窮神知化哉。故通易必參全易之變化。非就</p>
<p>一卦六爻之象。即足得其用也。又易者。因器明道者也。器可見。道</p>
<p>不可見。必因有形。以溯无形。有形者現具之象。无形則在无象之</p>
<p>中。然棄有以求无。亦不得也。必求諸有而不執其有。方得其无焉。</p>
<p>而非經文所盡也。必廣徵于先後天之圖。與本宮之序。及序卦之</p>
</div>
<div class="page">
<p>八四</p>
<p>詞。而後知之。故必徵于傳文也。如先後天之圖。不見于經。即就乾</p>
<p>坤之序。亦不知其位。唯天地定位一節。言先天八卦之位。帝出乎</p>
<p>震一節。言後天八卦之序。皆足以證經文之不及者。如乾坤之序。</p>
<p>為今易所定。始于乾。終于未濟。此固讀經可知者。而其本宮之序。</p>
<p>則不在經中。又非徵于傳文不可。傳有云。歸妹、女之終也。乃明本</p>
<p>宮之始終。蓋序卦之次序。本于後天八卦之生化。而為用也。本宮</p>
<p>之次序。則本先天八卦之生化。而為體也。體靜象坤。故歸妹為坤</p>
<p>道之盡。後天用陽。而動象乾。故未濟為乾道之終。二者終始各異。</p>
<p>致用亦殊。而必由傳考之。始得明其故。不特此也。連山首艮。歸藏</p>
</div>
<div class="page">
<p>八五</p>
<p>首坤。六十四卦之序各異。即方圓圖與歲序圖皆不一。凡由乾坤</p>
<p>變化而生者。皆有定序。而經但就文王所定者列之。若不徵于傳。</p>
<p>則他易圖皆不得知。不獨不備于用。而經中各爻辭。恆有取前各</p>
<p>易之舊者。其義亦難索解。譬之。歸妹。女之終也。一語。苟不知八宮</p>
<p>次序。終于雷澤歸妹。則其義將不解矣。以經文次序。明明終于未</p>
<p>濟。與歸妹何涉。是則女終之義。實非取于今易者也。況一曰男。一</p>
<p>曰女。對舉而言。即分屬乾坤二者。乾道成男、坤道成女。固有明解。</p>
<p>而未濟之男窮。即指乾氣之盡。歸妹之女終。即指坤氣之盡。然序</p>
<p>卦終以未濟。可見本乾道之始終也。本宮則本坤道。斯為不同。而</p>
</div>
<div class="page">
<p>八六</p>
<p>不同者正其同也。由于先後天也。合之則同。分之則異。未有離體</p>
<p>用為之者。故異仍同。人之既生。神形同具。性情兩全。若分則死矣。</p>
<p>然性情自別。神形亦殊。又不可混為一談。是以言易必廣徵其異。</p>
<p>以歸于同。易之序卦為主。餘皆為參互之用。以餘合一。則異皆同。</p>
<p>故易經但取其一。 夫子亦仍之。而恐人之忘其餘也。則備述于</p>
<p>傳。以為習易之助。俾讀者得會通之。而勿失其宗也。故傳者。習易</p>
<p>所必先讀者也。</p>
<p>易之始終。為象天地之氣運數紀。而有先後天之不同。以先天包</p>
<p>无始迄无終。未有物也。後天則自天地既生。萬物皆具生化。有終</p>
</div>
<div class="page">
<p>八七</p>
<p>有始者也。故形神各類。有无異名。道器並行。人天別用。非諳其故。</p>
<p>不知易之為易也。自太極以下。迄于萬物之終。為一天地。而其象</p>
<p>則自乾坤始。以天地之外。難具名也。然雖无物而可象。物以名別。</p>
<p>必有形與神。象以氣數別。故雖无形有神。仍可類以名。辨以義也。</p>
<p>人之生也。後于天地。則人事所關。必在後天之中。雖神流太虛。氣</p>
<p>通无始。而形限其動。迹循于有。不可外天地以言人事也。故文王</p>
<p>定卦。溯始乾坤。而明易致用。必以後天為主。然恐人之囿于器而</p>
<p>忘道。執于有而遺无。遂失所生。不知所歸。故卦詞皆參以先天。更</p>
<p>于傳中補著其用。如天火同人、水地比。皆先天之名。以後天離坎。</p>
</div>
<div class="page">
<p>八八</p>
<p>即先天乾坤。同處一位。故曰同、曰比。不獨以天火地水為同氣也。</p>
<p>所有各卦義皆如是。意在使人不忘本來。而有以見道于象也。夫</p>
<p>易之為教。端重人道。而必先明原始要終之義。不明先天。將何以</p>
<p>見其始終。而致其原要之功哉。故先後天之易。不可偏廢也。易之</p>
<p>有先後天。非二易也。其為用仍一致。猶人之性情神形。不過靜動</p>
<p>之間耳。果通其一。則必達其二。如一卦也。但明其後天之象。不足</p>
<p>用也。必兼先天之象而一之。方得致其全功。而于人之占驗也。亦</p>
<p>然。明其所占之卦。此現在事也。必通先天。而後吉凶可徵。變化可</p>
<p>見。蓋後天為一時。先天則概來往。易以知來數往為用。不求之先</p>
</div>
<div class="page">
<p>八九</p>
<p>天。將何以成其逆數之用哉。故易者。不能分先後天而為言。文王</p>
<p>之易。雖取後天之序。而用則仍本先天。此義後人全不知之。或爭</p>
<p>為先。或爭為後。偏而不得其體用之全。辨而不明其變化之道。雖</p>
<p>兢兢于文字之學、蓍龜之數。及其得辭。一无所驗。反不如街頭賣</p>
<p>卜者之偶中。豈易之不可信耶。人之不明易也。矧易道以簡易御</p>
<p>繁難。必先明其所以簡。所以易。而後可以致其繁與難于目前也。</p>
<p>捨合先後天參之。則將不知其所以簡易。以象既窮而辭復盡。何</p>
<p>以見其變化哉。簡易云者。言象外也。而能御繁難者。則因有象中</p>
<p>象、辭中辭耳。</p>
</div>
<div class="page">
<p>九○</p>
<p>天地之數。由于氣運。有定序也。因是皆成往復對待之象。易之所</p>
<p>占。悉依此律。如乾、坤、屯、蒙、需、訟、咸、恆、既未濟之類。无非相偶以進。</p>
<p>乾坤也。坎離也。震巽艮兌也。皆成對偶之象。而以往復參錯為序。</p>
<p>如屯蒙需訟。其類相反。而相繼以生化也。因天地之氣。有生必有</p>
<p>死。有合必有分。以生剋而後成變化。此必至之勢也。若不循環。則</p>
<p>氣絕矣。唯其往者必復。生者必化。而成循環无盡之象。始成天地</p>
<p>萬物之序。如一年也。春秋冬夏。皆相對以成歲。而冬盡必春。夏盡</p>
<p>必秋。往復循環。萬年不改。易之氣運。正如斯例。其間變化。或稍遲</p>
<p>速。或有餘不足。則運氣有主客勝復。猶春之溫、夏之熱、秋之涼、冬</p>
</div>
<div class="page">
<p>九一</p>
<p>之寒。或有應否之差。或有反令之災也。其在人事則善惡所感耳。</p>
<p>然大致不忒。以其運序定自先天。故不忒也。一易之變化。以後天</p>
<p>為用。則有不能盡知之事。合之先天。則无疑矣。蓋後天之事。輒因</p>
<p>人之感召而異。而先天者。則在人事以上。故先天多靜。後天多動。</p>
<p>合而參之。動靜不失其序。若偏一象。則不失于此。必迷于彼。坤之</p>
<p>先迷後得。即指此也。習易既通。无復迷矣。故欲窮易之用。必先通</p>
<p>乎先後天之象。精求其變化而不失其中。則何患乎迷。</p>
<p>易之為易。固重在變易。以天地間之物无不變者。有形則變速。不</p>
<p>變者必无形之物。故恆存之體必无息。唯至誠能之。息則變矣。天</p>
</div>
<div class="page">
<p>九二</p>
<p>地之悠久。亦不息耳。人物之生。一息一變。故隨息而生死。不可復</p>
<p>續。此聖智所悲。而必教人以至誠。祈无息以免于變。易之為教。其</p>
<p>旨如是。故示人以變。而使之有惕于心。象物隨變以盡。警人之慎</p>
<p>其終始。其以卦參伍變化。皆明人物之變化不可免者也。因氣使</p>
<p>然。不復久駐。隨息以盡。不知歸處。故示人以生死自來。及身所歸</p>
<p>宿。以人道立極而求其誠。以窮理盡性而求其合于天地。雖曰以</p>
<p>變言。實盼人之无變也。人異于物。物莫能逃于變。故生死隨形。人</p>
<p>則有其性靈。本含不變之體。苟怵于物之變。而重其性靈。順天地</p>
<p>之氣。而存其神。知氣數之化。而致其誠。則性命固而神氣永葆。雖</p>
</div>
<div class="page">
<p>九三</p>
<p>在變化中。而不隨其變化。超乎物而與天地共存。則真人以上。不</p>
<p>為氣所賊。是則得道之士。足與言易之教矣。蓋聖人作易。為憫人</p>
<p>之變而不可久。化而不復歸。生而瞢瞢。死而渺渺。不知所來。不知</p>
<p>所往。戾乎氣而不測于順逆。昧乎數而无擇于吉凶。雖稟天地之</p>
<p>中。而不能保。雖具性靈之真。而不克全。遂與物同變化。而神形俱</p>
<p>盡。實為悖夫生生之則。反乎天地之道。故乃為易以告斯民。指其</p>
<p>去來。明其禍福。象其氣數。示其所宜否。而使有所循。更諄諄以言。</p>
<p>懇懇其辭。勸其善而戒其惡。導之存省。以致于誠明。詔之仁義。使</p>
<p>盡其性。故其文曰。乾道變化。各正性命。又曰。君子終日乾乾。夕惕</p>
</div>
<div class="page">
<p>九四</p>
<p>若厲。无咎。无非教民知天而立命。修己而合道耳。其示象。必明指</p>
<p>天道如何、人道如何。何者吉。何者凶。何者可違。何者宜從。非徒述</p>
<p>其休咎已也。故易者。聖人教民之作也。其以成人之德。為至誠之</p>
<p>行。中庸所謂位天地、育萬物者也。夫誠則明。前知之道。必在至誠。</p>
<p>易之知來。固重在誠之一字。習易致用者。其細味斯語。</p>
<p>靈逸真人講述 </p>
<p>易者。聖人之所以明天道者也。其書傳自上古。其文傳于後人。非</p>
<p>一時之作。故文與象皆為明意也。意在象先。文在象後。上古聖人</p>
<p>覽天文。察地理。觀物迹。知人事。而後擬之以卦。卦以爻成。爻以畫</p>
</div>
<div class="page">
<p>九五</p>
<p>成。无畫則爻不明。故畫有長短。无爻則卦不立。故爻有陰陽。而為</p>
<p>爻為卦。皆所以象意也。故謂之象。象有未達。恐人臆測。乃傅以言。</p>
<p>言以明象。象以明意。故卦爻文辭皆為意用。意者。聖人以天地之</p>
<p>大。品物之庶。有生有化。有成有變。有其體。有其用。有其形質。有其</p>
<p>神知。有其動靜來去之迹。有其升降上下之道。皆因于氣。成于數。</p>
<p>而有象可擬。有例可推。故以畫作爻。以爻合卦。而示其意。謂以聖</p>
<p>人之心意。揣天地萬物而為之象也。故曰意。猶度量也。天下萬物</p>
<p>不可度量。而度量之。斯意也。因意有所擬。而非固執所擬。故通之</p>
<p>以名意。意不盡象。象則无不出于意。故象可无。而意不可不知。吾</p>
</div>
<div class="page">
<p>九六</p>
<p>有言曰。得意忘象。得象忘言。此語後人多議焉。以未達吾之意也。</p>
<p>蓋言以明象。象既明矣。言將奚用。象以明意。意既明矣。象又奚重。</p>
<p>此欲人之探其本也。非謂象不足重。言不足存。後人不求其所以</p>
<p>忘。而率忘之。是不知吾語矣。吾語重在一。得。字。苟。得。乃可忘。抑非</p>
<p>可忘。自然忘之。蓋得象矣。象外之言。寧可味耶。得意矣。意外之象。</p>
<p>寧可取耶。捨義取象。捨象味言。是忘本也。忘本逐末。惡以見易。故</p>
<p>本得而末自失。今本不得而趨于末。固不可。若本未得。更棄其末。</p>
<p>又奚可哉。世之不學。豈有斷章取義如此者哉。</p>
<p>當秦火之餘。漢時諸生。以其藏書出為博士。經立于官。師傳于野。</p>
</div>
<div class="page">
<p>九七</p>
<p>分門別派。議論殊多。而易為尤甚。故談文字者有之。論象數者有</p>
<p>之。為讖圖言者有之。為卜筮術者有之。流衍既繁。是非莫定。故施</p>
<p>孟之說。殊于京費之言。訓詁之家。異夫占驗之學。至後漢魏晉而</p>
<p>更烈矣。世之士子。讀經則徒求注釋。觀象則唯記爻辭。競于句讀</p>
<p>之間。辨于文章之末。初不問易所由作。卦所由成。茫然上古之成</p>
<p>規。昧乎聖人之作意。使書同故紙。經若具文。易之精義。不得復傳。</p>
<p>卦爻之神用。不可復識。略明其故者。莫不為之興歎也。弼幼歲受</p>
<p>經。童年習易。自聞黃老之道。合證文孔之辭。深維易道之宏。精研</p>
<p>聖人之意。乃略窺其堂奧。不敢徘徊于門墻。頗願揭其精華。不欲</p>
</div>
<div class="page">
<p>九八</p>
<p>自飫于糟粕。斯發抒鄙見。作為巵言。說諸文辭。則重求其例。考諸</p>
<p>圖象。則重得其用。因為探本之論。始有忘象之言。夫象可忘。而不</p>
<p>可忘。言可忘。亦不可忘。斯語也。蓋以啟深入之心。為上知之士而</p>
<p>發耳。豈為初學者所輕忽哉。易道難習。聖人之心難見。此固人所</p>
<p>共知聞者。而曰不求于言與象。足以進于易哉。故言不得忘。象亦</p>
<p>不可忘也。有志之士。因言悟象。象得而言自忘。非言忘之可嘉。乃</p>
<p>得象之足許。因象悟意。意得而象自忘。非忘象之有成。乃得意之</p>
<p>可貴也。象者。聖人明意之用。非重象而輕意。苟得其意。則象可有</p>
<p>可无。且由一象可推至眾象。象之不復重也。明矣。言者。聖人釋象</p>
</div>
<div class="page">
<p>九九</p>
<p>之辭。非重言而輕象。苟得其象。則言可詳可略。且以一言而引申</p>
<p>萬言。是象得而言可忘也。亦明矣。故忘言者。必已得象。忘象者。必</p>
<p>已得意。苟得意矣。易與心通。古人與我一致。經亦可弗用。豈僅言</p>
<p>象之忘已哉。然而未容易言也。淺學之士。象之不識。必假途于言。</p>
<p>意之不明。必借鏡于象。此又可斷言者。故吾為之申曰。言象猶筌</p>
<p>與蹄。為得魚兔之用耳。苟得魚與兔。自忘筌蹄。若魚兔未得。安得</p>
<p>不求之筌蹄哉。此喻信已切矣。而後人猶不之察。謂吾為掃象。有</p>
<p>失經旨。夫豈吾之所料哉。立言之難。于茲益信。</p>
<p>夫易。聖人之作以立教也。教人知天道人事之常與變。立身處物</p>
</div>
<div class="page">
<p>一○○</p>
<p>之順與逆。非為文章也。天不愛道。故龍馬負圖。聖人不愛教。故卦</p>
<p>爻示象。然圖出龍馬。為天道所寄。象成卦爻。為聖教所存。今若執</p>
<p>龍馬以論圖。而忘天道。執卦爻以談象。而忘聖人之教。惡足以盡</p>
<p>圖與易哉。故天下讀易。曾不知易之用。盡人習象。曾不得象之用。</p>
<p>以失其精而逐于末。雖辨匪智。雖才匪道。嘵嘵何益。孳孳奚為。此</p>
<p>韋編三絕之志不傳。而傳辭十翼之文徒誦也。夫易之初。僅有圖</p>
<p>畫。其象至簡。簡以示繁。故重在通其變。一象而萬變。一卦而千例。</p>
<p>苟不會其意。則將率天下讀者死于象下。而莫明其神用矣。言之</p>
<p>初亦甚寡。後聖以未盡也。為續之。于是言有異辭。文有異義。貴通</p>
</div>
<div class="page">
<p>一○一</p>
<p>其變耳。言有難通。必求所出。言出于象。一象而萬言。今若不求之</p>
<p>象。而逐于言。是率天下讀者窮于言下。而不得其旨歸矣。是故習</p>
<p>言必進于言先。則唯象之求為得。習象必進于象先。則唯意之求</p>
<p>為得。得其意。則聖人之教瞭然矣。是為探本之論。不然。易義豈易</p>
<p>明哉。徒熟于辭章。工于訓詁。童蒙之事也。豈學士之所務乎。故明</p>
<p>易必求易之用。習易必推聖人之心。聖人之心以象通之。以言尋</p>
<p>之可也。謂言與象。即聖人之心。猶未達矣。故以象求意。以心印心。</p>
<p>窈焉如冥。昭焉如神。天道无垠。聖教永新。非學者之所志乎。</p>
<p>且夫易之為書。自伏羲氏始。其時上古。猶在道化之際。人皆樂道。</p>
</div>
<div class="page">
<p>一○二</p>
<p>物皆順生。為清靜之所宗。道德之所重。厥後黃老之學所本也。故</p>
<p>易之教。道教也。伏羲神農黃帝啟之。堯舜禹湯文武周公孔子承</p>
<p>之。聖聖相傳。宗風未墜。雖變體有連歸之異。而本象仍乾坤之名。</p>
<p>雖致用有先後天之殊。而原始要終悉氣數之序。故一易萬用。萬</p>
<p>殊一本。即今周易出自儒者。而名類圖說。猶存于道家。外象天地</p>
<p>人物之生。內印性命神形之道。其一致不二。至中至和。不獨通中</p>
<p>庸中和之言。亦可證道德抱一之旨。固无儒道之分、老孔之別也。</p>
<p>故在儒視易為六經之首。明性道之源。為歷聖精一薪傳。孔門微</p>
<p>言所見者也。若自道家視易。則乾道性命各正。艮象內外同止。清</p>
</div>
<div class="page">
<p>一○三</p>
<p>靜无為。則履謙之吉。順養抱一。則坤巽之宜。蓋自上古真人之修。</p>
<p>垂為後世道家之教。其言與象。足與黃老之書表裏。莊列之說印</p>
<p>證者也。故易之精微。直通天人。旁達一切。歷聖成德、諸家立言。莫</p>
<p>不歸本岱宗、朝宗海若者也。故謂易為一家之言。无寧為諸教之</p>
<p>經。謂卦為伏羲文王之作。无寧為上古傳真之本。此非可于言文</p>
<p>所盡、象爻所得。必進而求其意者也。故易之為學。徵乎言文。不過</p>
<p>為枝節之求。童蒙之所志也。執乎爻象。不過為物表之擬。鄙俚之</p>
<p>所為也。欲通其意。會其歸。得其情。原其始。則必肆志于言象之外。</p>
<p>而玩索乎聖人之教耳。</p>
</div>
<div class="page">
<p>一○四</p>
<p>且夫易象本于河圖。卦爻分于太極。河圖之數。成于天地。而五行</p>
<p>原二氣也。太極之分。化為陰陽。而兩儀仍同一宗也。推其變。則千</p>
<p>萬无盡。究其源。則一致有歸。此貞一之義所由來。而要終之辭有</p>
<p>其故也。今之言易者。不圖其理。妄擬其物。不會其歸。妄揣其枝。愈</p>
<p>馳愈遠。不得其宗。則茫无綱領。愈推愈紛。不知其要。則浩无涯涘。</p>
<p>在此言此。而莫通于彼。以卦論卦。而不徹其用。雖言之若有物。而</p>
<p>審之終无是。此易道之混沌。而經義之紛紜也。夫善為言者。必先</p>
<p>其綱目。善為事者。必振其本末。天下雖大。不外于道。人物雖庶。不</p>
<p>離于生。以簡御之。則智有餘。以紛理之。則力不足。故老氏貴守一。</p>
</div>
<div class="page">
<p>一○五</p>
<p>孔子貴致中。中與一皆天下之大本也。得其大本。枝葉從之。致其</p>
<p>中一。變化見焉。雖卦有多變。爻有多例。象不可盡。而氣一也。言不</p>
<p>可窮。而數一也。氣數可通。神用乃見。故智者察上。愚者察下。明者</p>
<p>得精。昧者得粗。悠游清靜之門。則天地藐焉。咏味淳樸之鄉。則生</p>
<p>化寂焉。欣于自然。則與天同道。樂于太虛。則與道同用。聖人不以</p>
<p>文為美。不以多為勝。不以物窒其神。不以數制其氣。雖有卦爻。非</p>
<p>以卦爻苦人之心也。雖有圖物。非以圖物梏人之性也。故象以意</p>
<p>立。象有盡而意无盡。象以言明。象有規而言難規。以其物也。非神</p>
<p>之類。器也。非道之門。則假之為途可也。非止于是也。驅之為導可</p>
</div>
<div class="page">
<p>一○六</p>
<p>也。非滯于是也。因其性情。明其順逆。為晷以測日耳。非晷即日也。</p>
<p>為度以量地也。非度即地也。故學者當志于上。而求其本。勿泥于</p>
<p>下。而忘其進。先聖之制。後聖之師。先民之行。後人之法。果求而進。</p>
<p>則言象具在。勿志于得。則言象亦徒然爾。世之君子。當不河漢斯</p>
<p>語。</p>
<p>宗主疏述 </p>
<p>易經中最關重要。而為漢宋諸家爭執最烈者。則先後天是也。</p>
<p>夫先後天之名。由來已久。唯宋以前儒家未言及之。所傳者皆</p>
<p>道家也。至宋周邵諸子得之道家。重為詮釋。于是先後天亦為</p>
</div>
<div class="page">
<p>一○七</p>
<p>儒者之口頭禪。而漢學派則非難之。謂非經中固有之義。非孔</p>
<p>門傳授之辭。攻訐紛紜。莫衷一是。其實先後天云者。易象本來</p>
<p>有之。不獨易象有之。即凡天地間事物。數與氣之推遷變化。時</p>
<p>與位之遞嬗往來。无一不有先天與後天之分也。就易象而論。</p>
<p>自伏羲初畫八卦。後之繼者。有連山歸藏周易。其式既異。其用</p>
<p>亦殊。則其名與義。自有前後之差。而其體與用。自有正變之別。</p>
<p>則雖欲不為先後天之分不可得也。易之言曰。先天而天弗違。</p>
<p>後天而奉天時。則先後天之名。固非後人所臆造者。就易卦象</p>
<p>而辨其為先後天。固已明甚。從易文辭而推其屬先後天。亦已</p>
</div>
<div class="page">
<p>一○八</p>
<p>著甚。所惜秦漢儒者。未嘗措意。不為注明。魏晉以降。掃象之習</p>
<p>既行。則關乎此類名義。更无人說起。此易學之荒晦。象數之失</p>
<p>傳。何疑乎道家獨得之真。故先後天實无可非議。所要者。在先</p>
<p>後天之真正詮釋耳。</p>
<p>夫先天後天者。以文字言之。則一前一後之異也。而不曰前後</p>
<p>者。則以其非僅前後之殊也。蓋雖前後。而于中生變。有前後界。</p>
<p>无前後之形也。如以八卦論。由伏羲之制上乾下坤者。一變而</p>
<p>成文王之制為上離下坎。是也。夫離坎固伏羲卦中原有之象。</p>
<p>而異其地位。則非復原有之用也。故離坎代乾坤。而乾坤退隅</p>
</div>
<div class="page">
<p>一○九</p>
<p>位之象。雖由伏羲原有者移易。究已與伏羲原有者大異其趣。</p>
<p>故前後之間已大變矣。猶之昨之與今日。時雖同而其次已不</p>
<p>同。則不得不更繫之以名。而資其別。使人易識也。故名之曰先</p>
<p>天後天者。明其大別于一天也。古人定名必有其義。其曰天者。</p>
<p>指其象之大也。示其時之久也。明其數之廣遠也。識其用之懸</p>
<p>殊也。故曰先天與後天焉。易之本天道而演其氣數也。人物生</p>
<p>化莫不根于天。則凡類此者。皆天之屬也。先天者先乎天。言在</p>
<p>後天之先也。後天者後乎天。言在先天之後也。雖同此天之名。</p>
<p>而異其次。則先天與後天。非首末始終之比也。故名之先後天。</p>
</div>
<div class="page">
<p>一一○</p>
<p>而不謂之為前後也。夫先後天之為名。既如是述。則其所以界</p>
<p>此二者。必依是例。不可苟也。如卦之先後天。以文王為出于伏</p>
<p>羲。而異于伏羲。故得名以先後天。若非如是者。則不得名之也。</p>
<p>文王之易。雖全與伏羲卦同。而其地位不同也。其次序不同也。</p>
<p>其首末始終不同也。故其用不同。則雖同一卦。而各異其義。此</p>
<p>由同而異也。然名固同。象固同。氣數之消息往來固同。人天之</p>
<p>接應和合固同。則雖異其用。而其體仍同。此由異而同也。如是</p>
<p>則无異也。不得謂之先後天无同也。亦不得謂之先後天。唯其</p>
<p>由同而異。由異而同。方謂之先天與後天。蓋天字示其同。先後</p>
</div>
<div class="page">
<p>一一一</p>
<p>示其異。此命名之精。有不可不知者也。</p>
<p>夫先天後天之別。亦有可得識者。則由于氣數驗之也。大抵象</p>
<p>之所關。皆氣數之所至。而其屬先天者。在于氣化。屬後天者。歸</p>
<p>于形生。凡由一氣所分。一枝所判。統系昭然。生化不亂者。皆先</p>
<p>天者也。其由二五搆精。陰陽交錯。有合則化。有偶則生者。皆後</p>
<p>天者也。故先天之象簡以純。後天之象雜以繁。先天之生化純</p>
<p>乎自動。後天之生化必以和合。故原生之物。以本體自分而為</p>
<p>生者。先天之類也。形生之物。以雌雄交合者。後天之類也。其如</p>
<p>卦象。伏羲之卦。由乾坤分出不相錯。故為先天之象。文王之卦。</p>
</div>
<div class="page">
<p>一一二</p>
<p>以四正四隅交錯來往。故為後天之象。八卦如是。六十四卦亦</p>
<p>然。其為先後天界限分明。毫无疑義。並非徒以前後言也。由是</p>
<p>推之。則天地以下。无論事物。苟有氣數。莫不有先後天之分。苟</p>
<p>有生化。莫不有先後天之異。不獨易象然也。能明此理。斯能明</p>
<p>先後天之名與義。而不致作无謂之爭執。為未達之攻訐也。</p>
</div>
<div class="page">
<p>一一三</p>
<p>圖象</p>
<p>宣聖講義</p>
<p>易之為書。自來僅具象圖。无文章也。至唐虞以後。始由象而增以字。</p>
<p>由言而演為文。文字既傳。圖象反晦。此則後人捨本逐末之過也。要</p>
<p>知伏羲畫卦之時。未有文字。而語言可口傳。不可記錄。僅以圖象載</p>
<p>之版冊。而將意義傳于語言。果不得其師。則不明其義。徒執圖象不</p>
<p>能通其用故也。然既有圖象復得師傳。則雖无文字可誦。而仍有語</p>
<p>言代釋。其傳不失。所資于圖象者大矣。及用文字之後。則意義均宣</p>
<p>于文章。圖象之玄微反不若文字之明顯。故文章日多。而習者不知</p>
</div>
<div class="page">
<p>一一四</p>
<p>重圖象。徒習為文章演講、文字訓詁。不復從圖象中究其精深。宏其</p>
<p>體用。蓋自周秦而後。易之圖象已漸亡矣。然今之所存者文字。由文</p>
<p>字而能探易之用。亦猶古之僅有圖象。由圖象而能盡易之義。其得</p>
<p>失頗同。要皆偏于一端。不克見易道之全。是以欲明易教。必兼圖象</p>
<p>文字而並重焉。以文字釋圖象。則无待思索之煩。以圖象證文字。則</p>
<p>不蹈虛疏之弊。是易之為書。二者不可缺一也。今日之易。多有詳于</p>
<p>文字。而忘圖象。雖卦畫猶存。而圖象不備。間有補者。而不得編列之</p>
<p>序。不解體用之道。雖有其圖。不充其義。是皆易本之失。茲既講易。當</p>
<p>先正之。俾圖象之用。與文字同。文字之精。與圖象合。則習是書。能直</p>
</div>
<div class="page">
<p>一一五</p>
<p>探古人之心。而有以昌明易教。其所益于世。抑大矣哉。</p>
<p>易之有圖。自伏羲以來亦漸加多。至周大備。秦漢乃遺之。連山歸藏</p>
<p>易。皆由圖以別其用者。无圖則不知有何以異也。古來圖象。皆為紀</p>
<p>氣數之變。明天道之用者。故曰圖讖。以其明未來之事。合神鬼之吉</p>
<p>凶。為占卜之所憑依。示人禍福休咎者也。故圖與卦同一用。雖簡略</p>
<p>不文。而足以記數明變。如河圖洛書是也。一切圖象。皆始于河圖洛</p>
<p>書。故二者為圖象之祖。亦易卦之所本也。易之圖象。自不外河圖洛</p>
<p>書。而河圖洛書。非獨易所有也。易之所有者。如太極圖、兩儀四象八</p>
<p>卦圖、六十四卦圖。及伏羲先天卦位、文王後天卦位、六十四卦分合</p>
</div>
<div class="page">
<p>一一六</p>
<p>變化諸圖表。與卦象生化、卦氣奇偶、卦用分合。其餘合日月之度。參</p>
<p>音律之數。納干支之氣。明蓍龜之情。以及各卦變例、序卦次序、天地</p>
<p>人之位、來往之時。各有圖表以紀其用。皆同河圖洛書。為易之圖象</p>
<p>也。其間既經遺失。不傳已久。後人雖補之。有未能合原本者。應逐一</p>
<p>審定。明其次序。以為習易者之途徑。亦以紹述古易本之精神。讀者</p>
<p>其留意焉。</p>
<p>宗主附注 </p>
<p>夫子所指圖象。皆易經原有而失傳者。古本易僅有易象與圖。而</p>
<p>无文字。後人加入文字而遺圖象。是捨本逐末也。不先求圖象。則</p>
</div>
<div class="page">
<p>一一七</p>
<p>不知易之由來及其變化。雖讀經傳。不過為記誦之用。而不能直</p>
<p>探天地造化之源、人物生成之本也。故 夫子諄諄于圖象之審</p>
<p>正焉。考古本易。凡于先天後天之異同。及伏羲文王、連山歸藏易</p>
<p>之分合。皆自圖象辨之。若捨圖象。則皆混然莫別。即如先天方位</p>
<p>與後天不同。非有圖明之。究不知何為而異。且卦爻中之文辭。何</p>
<p>以時牽及本卦爻之外。而其變化更何從推溯。此皆必由圖象證</p>
<p>之。方得其究竟也。不過易之圖象。有必要者。有次要者。有无足輕</p>
<p>重者。自有統系可尋。體用可別。若雜列无章。不知其精粗輕重之</p>
<p>道。則仍不能全易之妙用。如太極兩儀。為卦所自出。則最先之物</p>
</div>
<div class="page">
<p>一一八</p>
<p>象也。方圓諸圖及卦之變化分合。則自卦出。為次要者。其他錯綜</p>
<p>諸圖。皆不過廣卦變之例。為供習易者之參討。非易中必著之圖。</p>
<p>則列之固佳。不列亦无大害。斯但舉其一例。即可推其餘。有不必</p>
<p>盡錄者也。此係略述一端。非謂所有圖象。盡在是例。要當于講習</p>
<p>時指明之耳。大凡圖象為易數所示。氣數有大小之別。圖象有輕</p>
<p>重之觀。天地所自始。人物所自生。皆氣數大者。其圖象至重要。因</p>
<p>非圖象不得明其故。如河圖洛書。為氣數之本原。若不知之。終不</p>
<p>明二氣五行天生地成之理。其所關易教至鉅。且為義極精微。初</p>
<p>非後天中一物一事之可比擬。是則習易必先通之。而不容少忽</p>
</div>
<div class="page">
<p>一一九</p>
<p>略也。故觀諸圖象。為習易一大事。雖經傳宜明。而圖象亦當熟記。</p>
<p>非僅文字誦習而已足者。後之讀易者。其注意斯旨。</p>
<p>復聖講述 </p>
<p>易之言道。本氣與數。而習易者。必求之象與圖。前已言之矣。易言</p>
<p>氣數。純本天地自然之象。猶一年也。自春而夏而秋而冬。為二氣</p>
<p>所周流。成四時之往復。以分言之。為月十二。為日三百六十。而其</p>
<p>氣則有木火土金水。與太少陰陽之類。其數則有四時、十二月、上</p>
<p>中下三旬。各日之名。皆以紀其氣數所至。而使人知天道之流行</p>
<p>也。例如七月七日。其數皆陽。而時屬秋。其氣為金。而質屬陰。以陽</p>
</div>
<div class="page">
<p>一二○</p>
<p>遇陰。為配偶之象。故有天孫河鼓相會之事。應其氣數。以為節令。</p>
<p>非无稽也。一年各月。均有此氣數合值之日。均為名節。徵其數則</p>
<p>知其氣。覘其氣則知其象。故象者。在天有其景。在地有其形。統名</p>
<p>之曰文。莫非天地之象。而莫非氣數自然之序。故星躔日軌、水道</p>
<p>陸形。皆有定度。聖人則之。以著為教。而後人知天地之事非荒渺</p>
<p>者也。唯易最詳。以其本氣數而示圖象也。故習易必自象與圖始。</p>
<p>天地雖大。易則至簡。由已知已見。推于未知未見。无不合也。故覽</p>
<p>圖象。足以盡天地之妙。通氣數之神。神也者。司氣數而宰造化。天</p>
<p>地萬物。莫非自神主之。故易之為教。以神道終始。而易之圖象。即</p>
</div>
<div class="page">
<p>一二一</p>
<p>始于龍龜之圖書。以明其神用也。神用无極。神德不測。故易道无</p>
<p>窮。易之妙用。必由圖象始可以覘之。往復生化、奇偶變遷。皆圖象</p>
<p>所示。智者見智。仁者見仁。則圖象者。正如天地之交。昭昭在目。而</p>
<p>欲窮其極。雖聖智有不逮。是在學者善體會之耳。</p>
<p>宗主附注 </p>
<p>易圖分二類。一類。易中固有之圖。如伏羲先天卦位、文王後天卦</p>
<p>位之圖是也。一類。易外之圖而關係易者。如河圖洛書各圖是也。</p>
<p>此二類者皆講易必用之圖。以其指明易之數象。使人易明也。此</p>
<p>外又有易用之圖。如蓍龜之數、納甲納音之序。與合日月七政之</p>
</div>
<div class="page">
<p>一二二</p>
<p>度、歲時地理方位時令之序。皆為推廣易用。明變化而形鬼神。為</p>
<p>後來卜筮堪輿擇日。及醫巫方技家所本。與五行生剋、八方旺相</p>
<p>為後人六壬六丁、奇門遁甲之說所自出。與道家兵家之用同。而</p>
<p>莫不本于易之象數者也。言其至精。則內功黃庭修養之道。言其</p>
<p>實用。則日用吉凶趨避之方。皆必徵之于易。而後合于天道也。故</p>
<p>名此類曰易之輔翼圖。因釋易之時。似可勿用。而極易之用。以窮</p>
<p>天人之道。則不得忽之也。故易之圖說。應分三大類。首則述易之</p>
<p>源以溯其始。中則明易之道以闡其所蘊。終則推易之餘以廣其</p>
<p>用之神。而竟其道之全也。蓋易之為圖。自來无多。中經脫略。更不</p>
</div>
<div class="page">
<p>一二三</p>
<p>足全其用。今必為補之。使習易者得明易道之大。而知易用之切</p>
<p>于日用也。故圖所錄。必視所須。苟非必載。則勿多錄。免後人不明</p>
<p>圖之用。而以為无關輕重也。</p>
<p>宗聖講述 </p>
<p>圖象者、易之所以示其物類與氣數之消長變化也。如乾之為☰。</p>
<p>坤之為☷。而乾坤合為泰或否。變為復或姤。則陳其象。如泰為䷊</p>
<p>。</p>
<p>以乾在坤下。如否為䷋</p>
<p>。則坤在乾下。觀此象、則知二卦皆乾坤各</p>
<p>半合成者也。又如復為䷗</p>
<p>。以震在坤下。震為長男。一陽初生。乾交</p>
<p>坤而成震。姤為䷫</p>
<p>。則巽在乾下。巽為長女。坤交乾而成巽。亦乾坤</p>
</div>
<div class="page">
<p>一二四</p>
<p>初交之象。為陰陽初變之機。則觀二卦之象。即可見乾坤交合相</p>
<p>生之類。必以陰陽為根。以陽者。合陰則為異類。而交陰則為異物。</p>
<p>由其氣之變否觀之也。泰否反類。天地未易。復姤。異物。乾坤已變。</p>
<p>故乾坤之合。不謂之異物。以氣雖反而未變。若既交。則變矣。如巽</p>
<p>震為乾坤所變。其氣與乾坤殊。故象亦異。則觀象可知氣數。而得</p>
<p>象可辨物類。雖千萬變。猶可尋索。祇在就其圖象。而徵其終始耳。</p>
<p>故欲知易之名物別類。必先省諸圖象。</p>
<p>夫列圖觀象。以探其本末始終。必先察其體用。及其變化。而由大</p>
<p>及細。由卦及爻。由內及外。由初及終。必求其所生成消長之數、盈</p>
</div>
<div class="page">
<p>一二五</p>
<p>虛變易之氣。而更比類及物。觀其中爻。較其互卦。以與本卦參。而</p>
<p>後可得其故焉。蓋圖象者。以物示其氣數。非一物一名可以盡之。</p>
<p>必求其始終。極其變化。而後知氣數之所至。與物類之辨、性情之</p>
<p>分。各得其徵。如天也。非謂蒼蒼其色已耳。知天者必考日月星辰</p>
<p>之行、風雲雨露之變、神鬼之德、生物成物之道。而後得天之為天</p>
<p>也。故觀卦必徵諸一切。必因其生成來往。而定其吉凶禍福。則由</p>
<p>明其情性。知其好惡故也。所好者吉。惡者凶。所生者福。剋者禍。故</p>
<p>必詳求之。而後可言占驗也。夫圖象者。如地圖焉。習地圖者必明</p>
<p>其地之所在。及名物之所出。並其山川田野之勢、連接境界、道途</p>
</div>
<div class="page">
<p>一二六</p>
<p>遠近、人物之所安養。皆熟知之。若僅聞其名。則何益于用。故察卦</p>
<p>貴明其用。而列圖觀象貴詳其變。非僅識其名、紀其形。即足也。且</p>
<p>觀象重在觀其變。生成變化。為天地自然之數。以天地既奠。凡物</p>
<p>均以對待而生。對待者陰陽也。有陰必有陽。有生必有死。故有名</p>
<p>必有對待。生以死名。長以消名。善以惡名。美以醜名。以相形而成。</p>
<p>故有此即有彼。即由一陰一陽之相偶也。故陰陽者非止言氣。凡</p>
<p>對待以名者。皆陰陽之類也。人執陰陽為氣。與不認有陰陽。皆不</p>
<p>通道者也。果无對待。則无陰陽。如天地之先。則无陰陽。故太極既</p>
<p>立。兩儀隨生。不曰氣而曰儀。即明其類。不限于氣也。无論事物時</p>
</div>
<div class="page">
<p>一二七</p>
<p>位之名類。皆有陰陽。故以儀名。儀者。言名而釋義。指物而辨情。亦</p>
<p>猶象也。凡物皆有兩象。故太極之後。必生兩儀。而易卦之變。必相</p>
<p>對待。如乾與坤、坎與離也。其序也。亦由對列而成。觀其對列之象。</p>
<p>知陰陽之錯行而不紊也。觀其變易之序。知陰陽之交合而不乖</p>
<p>也。大之例天地世界之生成始終。小之例人物日用之起居作息。</p>
<p>其數不可易。其氣有必至者。故必列圖以觀。詳其始終變化。而後</p>
<p>得其性情物類。以致其用。決非昧昧者。徒于一卦一爻之辭可求</p>
<p>者也。</p>
<p>易以乾坤終始。而溯源太極。乾坤為兩儀之最大者。亦為萬物之</p>
</div>
<div class="page">
<p>一二八</p>
<p>最先者。故能始終萬物。无不包容。八卦、六十四卦、三百八十四爻。</p>
<p>无非乾坤卦爻推變而來。雖六十四卦。變自八卦。而八卦之六。仍</p>
<p>分自乾坤。故乾坤為易門戶。亦易之總樞也。乾道象天。坤德象地。</p>
<p>乾坤即天地也。天地之德。以人而彰。人之德。鼎立天地間。故人道</p>
<p>立于乾坤之中。而合乾坤之德以成人道。乾道成男。坤道成女。而</p>
<p>人道遂始終于咸恆。與既未濟。以明人與天地稱三才也。由卦觀</p>
<p>之。先天屬艮。人道所始。後天坎離。人道之用。皆在乾坤之中。以維</p>
<p>繫萬物。而共覆載之德。以爕理陰陽。而建中和之功。故觀易象當</p>
<p>以人道為主。如中極既建。則萬物咸宜。此六爻之德。以中爻為重</p>
</div>
<div class="page">
<p>一二九</p>
<p>也。大抵聖人以易示教。首重人道。雖尊天地、兼萬物。而以人終始</p>
<p>之。故曰。天地大義人終始。觀象習易。必求乎人道所存。而後聖人</p>
<p>之心可見也。</p>
<p>夫易者。示人以變易也。以天道之變易。定人道之變易。以人道之</p>
<p>變易。合天道之變易。故以天人為言。天道至微。人道則顯。天道无</p>
<p>為。人道則勤。天道无名。人道則眾。為類極殊。而必齊之一之。此所</p>
<p>以謂之易也。由象言之。同此八卦。而體用殊。同此六爻。而動靜殊。</p>
<p>由數言之。同此九也。而老少殊。同此六也。而上下殊。故為物簡、而</p>
<p>為義眾。為名一。而為類多。得其本末。則由一及萬如解索。不知其</p>
</div>
<div class="page">
<p>一三○</p>
<p>由。則處常應變猶觸藩。故習易者。于易外求易。以盡其變。于象中</p>
<p>分象。以通其神。而後得聖人之心。垂象示教之意也。觀象也。必觀</p>
<p>其來往動定。必辨其分合交錯。必類物以別名。審情以辨性。而不</p>
<p>失其中極焉。蓋卦象以一象眾。亦猶言道以一馭萬。中極者。一也。</p>
<p>一以貫之。方謂之通。故變化者本于不變。動由不動。生由无生。必</p>
<p>先明其故。方可以執象用易也。</p>
<p>夫執象觀易。譬之觀棋。何者生。何者死。何者進。何者退。皆應了然</p>
<p>胸中。洞明目下。始得其生剋變化之用。如乾坤二象。原屬陰陽大</p>
<p>用。而乾之大始、坤之成物。一生一成。一始一終。皆在象中見之。蓋</p>
</div>
<div class="page">
<p>一三一</p>
<p>陽生陰成。陽始陰終。此氣之自然者。陽數用九。陰數用六。九為天</p>
<p>數之終。六為地數之始。河圖之例也。以陰代陽。以始至終。循環往</p>
<p>復。以成其用。此數之自然者。合氣數觀之。則知象之生死進退、分</p>
<p>合消長。无不明瞭。故曰觀象知數。觀數知氣。數成于氣。象見于數。</p>
<p>由上言之。明氣出于道。得道之士。不言數象。由下言之。則氣无形。</p>
<p>附數以行。數无質。附象以成。不求于象。安知氣數。易。逆數也。由下</p>
<p>推上。由已知求未知。故必自象始。此聖人教人觀易之道。以中人</p>
<p>之智。必如是也。若不明象。何以探易。又何以探天地之妙、萬物之</p>
<p>賾哉。故觀象貴精。習易宜細也。</p>
</div>
<div class="page">
<p>一三二</p>
</div>
<div class="page">
<p>圖表 一     河圖</p>
</div>
<div class="page">
<p>河圖歌</p>
<p>天一生水地六成之。 地二生火天七成之。</p>
<p>天三生木地八成之。 地四生金天九成之。</p>
<p>天五生土地十成之。 一六在北。  二七</p>
<p>居南。 三八居東。 四九居西。 五十在中。</p>
</div>
<div class="page">
<p>一三三</p>
<p>宣聖講義 </p>
<p>易傳曰。河出圖。洛出書。聖人則之。此言河圖洛書所由來也。天地之</p>
<p>間。運行者氣。紀量者數。顯示者象。而主其中御之以合度者道。道兼</p>
<p>神形。氣數則神之見也。象則形之呈也。凡天文地理。可紀可指可名</p>
<p>者。皆不外此三類。而皆不離乎道。河圖者。天地自然氣數所賦。而成</p>
<p>其自然之象也。蓋天地既奠。神形全具。有其氣者有其數。有其數者</p>
<p>有其象。河圖之出。以象之顯也。其象之所示。則數也。其數之所在。則</p>
<p>氣也。氣有陰陽。名曰兩儀。言既生成之後。必有此兩者之質。以為其</p>
</div>
<div class="page">
<p>一三四</p>
<p>成物之本也。兩儀化合。遂分為水火木金土五者之氣。名曰五行。言</p>
<p>兩儀既化。必有是五者流行其間。以辨其性。而別其類。亦物之始成</p>
<p>所秉者也。兩儀既見。五行乃名。二五搆精。萬有始生。此屬天地萬物</p>
<p>生生之本。莫之能外者也。五行之氣。因二為五。雖五仍二。然言其本</p>
<p>質。必自五者始。後人或云為四。或云為三。其意大同。究不若別之為</p>
<p>五。適合天地自然之氣與數。試證之河圖。可見其旨矣。河圖之中。點</p>
<p>畫成象。自一至十。各相連而不混。相離而不乖。其數之自然。足見其</p>
<p>氣之自在也。氣之動也。以二氣之分合而後化。故生成之數。必屬于</p>
<p>天地。天地者。二氣之所主也。物之生化。以五者為類。而水火木金土</p>
</div>
<div class="page">
<p>一三五</p>
<p>以辨以名。以成其五行。水火木金土者。五行之所主也。故河圖之數。</p>
<p>生成自天地。而名類止于水火木金土。而天下萬物莫不盡于是。是</p>
<p>故河圖之象。即天地生化終始之圖。其氣與數。即天下萬有分合變</p>
<p>化之本。斯所以為天道之所見也。而聖人則之。因以明天道。以立天</p>
<p>下萬有生成變化之規。而述之為易。則河圖者。易之所自仿也。</p>
<p>易傳曰。天一地二。天三地四。天五地六。天七地八。天九地十。天數五。</p>
<p>地數五。五位相得而各有合。天數二十有五。地數三十。天地之數五</p>
<p>十有五云者。即河圖中之數也。河圖以天地統全數。以水火木金土</p>
<p>分配各數。而建立天地萬物萬數之本。以明天下之物。莫不有數。莫</p>
</div>
<div class="page">
<p>一三六</p>
<p>非生成于天地。而得其氣與數。以成其氣數。自河圖言之。則氣數者。</p>
<p>自然成形。自物言之。則氣與數皆出自天地。蓋天地亦在此氣數中</p>
<p>也。未有天地。氣數已具。既有天地。氣數周流。以成萬物。故氣數者自</p>
<p>天地以下。莫之能外也。今言河圖氣數溯始于天地。蓋自有象言之。</p>
<p>即自天地建立以後。而推溯萬物生化所本。萬有氣數所由而已。圖</p>
<p>中自天一至地十。為數之根本。亦生成之根源。天一生水。地六成之。</p>
<p>則言水之生成之由來。以天之一。合地之六。而後水之生成始全。分</p>
<p>之則水者得天之一以生。地之六以成。天生地成。是其氣之備天地</p>
<p>也。天一地六。是其數之賅天地也。而水以成。此五行之一所自生也。</p>
</div>
<div class="page">
<p>一三七</p>
<p>火也、木也、金土也。亦然。而土為其中心。故五十在中。水火木金四者。</p>
<p>皆依乎土以立也。如一加五為六。故水為一六。二加五為七。故火為</p>
<p>二七。三加五為八。故木為三八。四加五為九。故金為四九。土則五加</p>
<p>五為十。故土為五十。此數所自合也。天之數五。一三五七九。地之數</p>
<p>五。二四六八十。生之數五。一二三四五。成之數五。六七八九十。其分</p>
<p>也皆五。五則中央之數。中而不偏。動而能和。中和天地之道。土之德</p>
<p>也。故五行皆以五為其根。皆麗于土以為生。此自然之序也。天數之</p>
<p>累為二十五。即一三五七九之和也。地數之累為三十。即二四六八</p>
<p>十之和也。二者雖分各半而數異。則既生有形之後。得天者不足。地</p>
</div>
<div class="page">
<p>一三八</p>
<p>者有餘也。天地之總和五十有五。即二十五加三十。以成天地生成</p>
<p>全數。為大衍之數而餘五。五即中央之數、二氣之全、五行之本。為天</p>
<p>地數之妙用。即河圖之中。天地之心也。明此五數之妙用。則通天地</p>
<p>之數。直見天地之心。而萬物生化之序。无不明矣。故一至十者。天地</p>
<p>生成之數根。而五者。天地生成數之中極。此河圖四列各數。而獨以</p>
<p>五十建立中極。其旨趣之微妙。有不盡矣。</p>
<p>五位相得各有合者。言數各五而必合。始能致生化之用。如一。天數</p>
<p>也。生數也。六。地數也。成數也。二數合而後水以成。以合則前數化。新</p>
<p>數成。一六既合。天地之氣已化。而水乃成。此由數之合也。水之成分。</p>
</div>
<div class="page">
<p>一三九</p>
<p>得天之一、地之六。故水中所含者。屬天者一。屬地者六。天地既化。水</p>
<p>數乃見。凡五行之生化皆然。皆由二氣之合也。五行亦有合矣。如水</p>
<p>與木、木與火、火與土、土與金、金與水。各以其合而生化萬物。則各以</p>
<p>其數之合。而生成新數。故變化至无窮焉。然二氣之合與分。恆相得。</p>
<p>五行則或得或否。如水與火、火與金、金與木、木與土、土與水。皆相害</p>
<p>相制而不相得。則數因之亦有相消相除、相加相乘之異。其相得也。</p>
<p>則生成之。其制害也。則剋化之。由其數驗之可知者也。故天一與地</p>
<p>六合。一陰一陽。合乎道也。若天一與地二。則不能生成矣。若天一與</p>
<p>天三。更无所生成。以其不相得而不能合也。故生化之序。必因相得</p>
</div>
<div class="page">
<p>一四○</p>
<p>而後合。合則生成之功見。不得則相反。反則變化之數成。故天一至</p>
<p>地十之數。實包舉天下生成變化之數。以至无盡。不可紀極。而莫外</p>
<p>于合否二字。由是可見天地造化之源、萬物生成變化之序。皆在河</p>
<p>圖中。展轉推求。以窮其氣數所至。則无不知之。如天一地十之數。實</p>
<p>數之根。二氣者。氣之本。五行者。萬物生成之本。皆造化之始基。天地</p>
<p>人物之原質。由一而二而三。而後萬物以生以成。其道固昭昭矣。二</p>
<p>者兩儀。三者兩儀合化五行是也。二五搆精。妙合而凝。天地絪縕。萬</p>
<p>物化醇。此由三而生萬物也。故河圖天地之數。生成之本數也。五行</p>
<p>分合之數。萬物所自生化之本也。由其位言之。則按乎天地之定序。</p>
</div>
<div class="page">
<p>一四一</p>
<p>南北東西方位。而相得者也。故一六以水居北。三八以木居東。二七</p>
<p>以火居南。四九以金居西。五十以土建立中極。以應四方而通天地。</p>
<p>此地為世界中心。憑之以測天地之生長萬物。所謂極也。天地之極。</p>
<p>即數之中。即五也。河圖言五十。洛書則僅言五。以五已足賅十。十即</p>
<p>二五。天地根數。祗存純變。不必及其餘盈。故言五而土之數已足。不</p>
<p>似水之必兼一六也。其所合也。往往因其生化見之。故一六之合、二</p>
<p>七之合。皆孚自然之序。而五與二五之十。尤可見矣。若言五則十已</p>
<p>見。雖三五、四五。仍不失其五。故不必徵于成數。而已知土之數之為</p>
<p>十五。蓋以天之五、地之十。合而言之為十五。去其十仍存五。此五數</p>
</div>
<div class="page">
<p>一四二</p>
<p>示土已足。其數雖一而內藏十矣。此為言數者所當知也。</p>
<p>河圖之數。以二數合而成一象。故十數合為五。以成水火木金土。唯</p>
<p>其合也。有變化見焉。以六為成數之始。又地數也。九為天數之終。又</p>
<p>成數也。二數實天地之主數。故易乾用九。坤用六。乾。天也。陽也。坤。地</p>
<p>也。陰也。陽數用九。陰數用六。此中亦有自然之序存焉。試就河圖觀</p>
<p>之。自北之陽數一始。轉東之三、南之七、西之九。與中央之五。其次自</p>
<p>然順行。為一三五七九。是陽數。始一終九。九則陽氣已極。曰老陽。亦</p>
<p>曰純陽。故乾取之為用。再就圖之陰數觀之。陽終則陰始。陽數終于</p>
<p>西方之九。即交于同方之四。陰數自四始。轉而南之二、東之八、北之</p>
</div>
<div class="page">
<p>一四三</p>
<p>六。合中央之十。其次亦自然逆行。為四、二、十、八、六。是陰數始四終六。</p>
<p>以六為至陰。陰氣亦極于六。故陰數用六。以與陽九相接而正相得。</p>
<p>蓋以圖平列其數觀之。陽之數自一至九。陰之數自四至六。自成一</p>
<p>環。不待移易。陽氣方終。陰氣即起。陰氣甫盡。陽氣即伸。陽老于西而</p>
<p>陰即始于西。陰極于北而陽即始于北。二者相環相合。以成五行。周</p>
<p>流无盡。以遂其生生不息之道。而天地以立。萬有以生。一切物事。于</p>
<p>以循環變化。此則大氣自然之序。大道自存之規。莫之為而為。莫之</p>
<p>致而至者也。唯聖人則之。而制為易以象其度。而因陰陽之盡。知乾</p>
<p>坤之用在九與六。故取九六以代乾坤。全易无非由乾坤生。則全易</p>
</div>
<div class="page">
<p>一四四</p>
<p>之數无非自九六出。九在易即⚊。六在易即⚋。⚊與⚋。即九與六。故</p>
<p>卦中有⚊者、名曰九。如初九、九二、九三、九四、九五、上九是也。卦中有</p>
<p>⚋者、名曰六。如初六、六二、六三、六四、六五、上六是也。人不知九六之</p>
<p>來自河圖之數。而不明用九用六與。⚊之為九、⚋之為六、之何義。實</p>
<p>由不習河圖。遂不解九六之為陽陰主數。陽主九、陰主六。唯河圖中</p>
<p>已明示之。易雖言九六。未指所出。後人莫能解。故河圖者。全易所本。</p>
<p>欲明易象。而忘河圖。宜其惝怳于文字間。而不得聖人取象之旨趣</p>
<p>矣。</p>
<p>河圖之數。因陰陽之分合變化无盡。而萬物之氣數。由此以見。全易</p>
</div>
<div class="page">
<p>一四五</p>
<p>卦爻。皆由此推移轉變而來。以象天下萬物萬事。其始則仍是二氣</p>
<p>五行而已。圖中之象雖寥寥。而生化之物不可紀極。不僅此也。就圖</p>
<p>數之次序而推及其未來與其過去。則天地未生之前。與世界變遷</p>
<p>之例。皆可由此數以得之。蓋數者。推之千萬无盡也。加減乘除而已。</p>
<p>或分、或合。或奇、或偶。各致其用。用无窮則所生化亦无窮。要在知其</p>
<p>用耳。乾坤用九六。為天地大用。亦數之總綱。由九六而生化者。不可</p>
<p>紀極。而不外乎中極。此圖中以五為中心也。試就陰陽各數直列之。</p>
<p>一三五七九。與四二十八六。兩者相偶而加之。其和皆五。此即天地</p>
<p>之心為陰陽二數之中極。亦陰陽二氣之中和。天以此立極。世以此</p>
</div>
<div class="page">
<p>一四六</p>
<p>立樞。萬物以此為紐。故並育不害。並行不悖。並生存往復不失其序。</p>
<p>此神之所存。道之所見。而為易之中極者也。故陽者順行而奇。陰者</p>
<p>逆行而偶。而皆集于中五。以為主宰之區。以行鬼神。而通變化。此所</p>
<p>謂位之相得而有合者。以其建中立極。而不失其次也。河圖言數。本</p>
<p>乎氣。通乎道。實天地之精華。自然流露。而垂象于人。以示其例。非偶</p>
<p>然所值者。亦非怪誕難稽者。聖人則之。而易象以成。言道者之所宗。</p>
<p>言數者之所本。即一切方術。亦莫不由是以為推衍之準。實人文所</p>
<p>自始也。聖人在世感于天神。而圖乃見。圖為聖人出也。故欲深究圖</p>
<p>之妙義。必自聖人所作之易求之。易者依圖為象。推衍其用。其例固</p>
</div>
<div class="page">
<p>一四七</p>
<p>繁。而其初則河圖之所見而已。</p>
<p>宗主附注</p>
<p>夫子言至精詳。蓋陰陽二數相抱相接。而合化以成諸數。其用則</p>
<p>九六。以九為陽數之純數。六為陰數之純數。故也。試以九乘各數。</p>
<p>其得數不變。以六乘之亦然。而他數不能矣。至陰數逆行。人多知</p>
<p>之。而始四終六。則往往不解。不知此河圖明明次列之序。今試以</p>
<p>純陰數六乘陽數一三五七九。其所得數即六、八、十、二、四。恰為陰</p>
<p>數之反。從左而右。則為四、二、十、八、六逆行之序。與河圖合。又如以</p>
<p>九乘陽數一三五七九。其得數亦恰為陽數之反。即九七五三一。</p>
</div>
<div class="page">
<p>一四八</p>
<p>從左而右則為順行之序。亦合河圖。又如以九除陽數一三五七</p>
<p>九。其得數。亦合其餘數。若以九除陰數。其餘數仍同陰數。由此可</p>
<p>見九六之用。與陰數逆行之序。皆屬自然。毫无牽強。此所以為聖</p>
<p>人取則而可證之河圖者。此解近人頗有悟之者。獨未知其本于</p>
<p>河圖自然之序耳。但其用心已足許矣。夫天地之數。皆始于河圖。</p>
<p>而闡明于易。惜讀者棄河圖不講。又因易傳文字錯簡。前後脫略</p>
<p>不全。遂不復知傳中。天一地二。一段文字。係解釋河圖者。更不知</p>
<p>所言關乎數之根本。囫圇吞棗。終不得聖人立言之旨。誠可慨矣。</p>
<p>河圖所含數理。至精極宏。不易講盡。此不過撮其大要。為講易所</p>
</div>
<div class="page">
<p>一四九</p>
<p>必知者。若專研數學。貫通天人。則當于此進而求之。以窮其變化。</p>
<p>而神其用。庶于天下之數。莫不了然。即推至過去未來。亦如指掌。</p>
<p>則此寥寥十數中。有无盡之神妙在。大可為專書以繹其義。而傳</p>
<p>其道焉。</p>
<p>又曰、講易先自圖解始。以示易之初僅圖象。並无文字可讀也。然</p>
<p>圖象者非機械之類。含有深微妙用。亦如文字之變化靡盡也。故</p>
<p>觀圖象而能會通。則全部易經文義已在中矣。猶之太極圖明二</p>
<p>氣之始終動靜。以生成萬物。雖萬言不盡其蘊。而圖則皆在此圓</p>
<p>圈中、一覽无遺。此其神妙之用。實非聖人莫能為之。莫能知之。人</p>
</div>
<div class="page">
<p>一五○</p>
<p>苟從而窮究其故。以深會其微妙。方知古人圖象之不虛作。更見</p>
<p>易經文字之不待言也。今時人昧于道。忘其性。以精微之教。視為</p>
<p>荒渺之談。而造成亂世末劫。行同禽獸。以陷于苦海。莫之拔度。斯</p>
<p>豈聖人所及料哉。大劫且臨。至教將絕。大道不復。人類奚存。有心</p>
<p>救世者。要從易中推原致亂之故。而得其挽回之途。是則吾人講</p>
<p>易。不僅為習古明經已耳。</p>
<p>又曰。 夫子所講五行相得有合之理。及土數用五之故。實為中</p>
<p>國文化根本。亦即探索造行之源。指明氣數之用。為一切言數者</p>
<p>之所本。蓋二氣雖分。未成形也。必再分為五行。而後化成萬物。五</p>
</div>
<div class="page">
<p>一五一</p>
<p>行之成。在天有寒暑風燥濕之令。在時有春夏秋冬四季之候。在</p>
<p>味有酸苦辛鹹甘之辨。在色有青赤白黑黃之分。皆以五為例。即</p>
<p>五行也。猶之二氣曰陰陽。曰柔剛。曰仁義。曰天地。曰乾坤。曰寒熱。</p>
<p>曰日夜。曰正反。曰善惡。曰是非。皆以兩相對。是故曰兩儀。而不限</p>
<p>于氣。五行亦然。曰五行者。示其周流无盡。合乎道之運行也。或屬</p>
<p>于氣。或屬于數。或屬于時。或屬于物。或屬于事。不限于一類。故曰</p>
<p>五行。兩儀總其綱。五行任其目。為天地萬物一切之母體。凡有生、</p>
<p>有成、有形、有名、有類者。皆不得外是。以生存長育、變化推遷。以遂</p>
<p>其造化之用。二氣五行者。即造化之樞紐、萬物之胚胎。為天下之</p>
</div>
<div class="page">
<p>一五二</p>
<p>祖氣、萬有之特性也。二氣以簡。而不能極生化之用。而藉五行以</p>
<p>成其錯綜變化之妙。五行以化。漸移其初始之真。故仍託于二氣。</p>
<p>以成其主宰之神。故二五為生生之源。天下萬物。莫不以之相維</p>
<p>相繫、並育不害、並行不亂。以成其生化之序。而世界一切于是出</p>
<p>焉。乃曰二五搆精。萬物化生。此河圖所指。必以五行配二氣。以見</p>
<p>天地之生成、氣數之相得。而各有合也。至于五行之數。大都用成</p>
<p>數。而土則用生數。試觀月令。即知為土主中央。五為中數。而成數</p>
<p>之十。仍生數之倍。二五无異一十。用五即足。且天地妙用。常藏十</p>
<p>不用。故數老于九。若十則反變為一。以成其循環之道。故數未有</p>
</div>
<div class="page">
<p>一五三</p>
<p>用十者。以此土用五而不及十。學者須明乎此義。方明數之用。亦</p>
<p>明天地之心在五。以五立極。合于中和之德、時中之道。其妙義不</p>
<p>可盡矣。</p>
<p>宏教附注 </p>
<p>此文至奧。不易釋。必細參之。因河圖實天道神祕之書。不得聖人</p>
<p>不知其用。今將所有各數詳加講解。使人知中國二氣五行真理</p>
<p>所在。不可妄加訿議者也。</p>
<p>又此文就河圖講釋。有未盡者。講易時當再指明。古人精通天道。</p>
<p>洞明氣數。國家興亡。皆早知之。即由易得來。今人不講易。視為迷</p>
</div>
<div class="page">
<p>一五四</p>
<p>信。遂不省吉凶。而忘趨避。究不知孰迷孰覺也。</p>
<p>宗聖講述 </p>
<p>夫子前講河圖。為天地自然之數。其始終包萬物之生成、萬事之</p>
<p>吉凶成敗。故易本此而示人以修養省存、趨避逆順之道。蓋莫非</p>
<p>氣為之也。天地為萬物父母。言萬物必自天地始。而萬物之生成</p>
<p>得天地之氣。其數亦分天地之數。河圖溯物之生成。明五行所出、</p>
<p>二氣所運。而以數示之。其旨深矣。蓋氣无形而難言。數有名而可</p>
<p>紀。故以數代氣。數之所在。即氣之所至。數之幾分。即氣之幾分。以</p>
<p>數之分合。而知氣之變化。以數之順逆。而知氣之吉凶。其言數。皆</p>
</div>
<div class="page">
<p>一五五</p>
<p>言氣也。氣有精粗。有動靜。數有奇偶。有多寡。由數明氣。則生化之</p>
<p>迹。无不知之。故河圖實以數。示造化之本者也。</p>
<p>數之為用。自一至十。為一切數之本。无論何數。皆自此生化。故一</p>
<p>至十之數。實包无盡數也。知其變化。不可盡于用。不知則不得其</p>
<p>用。數者能示變化。而通鬼神。夫數既出于氣。氣有陰陽。故數亦有</p>
<p>陰陽。陽奇陰偶。陽屬天。陰屬地。以二者之分合。而萬有以生成變</p>
<p>化。不獨五行也。而五行為生變之始。故舉之以例萬物。五者生變。</p>
<p>由數知之。必將數之奇偶、位之順逆。相合而生成變化乃見。圖中</p>
<p>之一三五七九奇數順行。四二十八六偶數逆行。而其合也。遂成</p>
</div>
<div class="page">
<p>一五六</p>
<p>一與六、二與七、三與八、四與九、五與十。各當其位。以生成水火木</p>
<p>金土。依次列北南東西中。以示五者之所自出。本乎數之相得有</p>
<p>合也。亦氣之相生有成焉耳。故知一之與六。兩數相得。而水之生</p>
<p>成。得天地之氣若幾分也。火木金土皆然。皆由天地之氣、奇偶之</p>
<p>數。恰相得而合也。故易曰。一陰一陽之謂道。</p>
<p>數之順逆偕行。以循環終始。于是生化之道見焉。以奇偶之數。一</p>
<p>陰一陽猶男女也。而夫婦之道。即人生之始。人以男女配偶。而生</p>
<p>息无盡。數以奇偶配合。而生化无窮。此即天地造化之妙也。故數</p>
<p>之一三五七九。皆陽而奇。二四六八十。皆陰而偶。二者相得有合。</p>
</div>
<div class="page">
<p>一五七</p>
<p>而五行生成。陽道虛。陰道實。陰統于陽。陽包其陰。皆自然配偶。各</p>
<p>有其序。故奇數合偶數。仍為奇。奇數合奇數。反為偶。偶數合偶數。</p>
<p>仍為偶。以見陽之統攝陰而不可亢。陰之順承陽而不可離。亢則</p>
<p>害。離則乖。唯相得有合。而後成其生化也。</p>
<p>河圖之數。天地之本數也。其用自其變化而生。五行之物。萬物之</p>
<p>根本也。其生化自其分合而成。蓋有天地而後有萬物。有天地之</p>
<p>大數。而後有萬物之數可紀。故有序有類有名。而後成其德。萬物</p>
<p>並育而不相害。道並行而不相悖。此德之見也。此道字、即指一陰</p>
<p>一陽之道。言二氣並行而不亂其序。則由有數也。猶物之陳于室。</p>
</div>
<div class="page">
<p>一五八</p>
<p>高下遠近。各如其分。此數之所見也。人之智愚賢否、貴賤壽夭。各</p>
<p>有其數。以定其分。而能守其分。安其數。是為知命。以命自天。知命</p>
<p>者。安于天命之數。而不失其序。以順承天生我之德。而養育其中</p>
<p>和之氣。是為明道。道不離二氣。知乎數而和于氣。則成道之士也。</p>
<p>故易者。言數以明道。達命以知天者也。夫易之言數。自河圖始。河</p>
<p>圖之數。即易之數。如水、火、木、金、土。五者。易之乾、坤、離、坎、震、兌也。由</p>
<p>用言之。則離、坎、震、兌。分合水、火、木、金。四氣之象。而艮為土。此後天</p>
<p>之卦也。若在先天。則乾、坤、震、兌為四方。而坎、離在中。其氣數各有</p>
<p>所合也。以一六之水。為天地二氣初化。二七之火、三八之木、四九</p>
</div>
<div class="page">
<p>一五九</p>
<p>之金、五十之土、皆依次而生成者。陽生而陰成。陰生則陽成。二氣</p>
<p>更互以生以成。五行于是出。萬物于是生。其生化之道。不離乎此</p>
<p>圖之序。其賦與之命。不外乎此圖之數。數之所在。即二五之所分</p>
<p>合。凡屬後天之生物。莫不由此二五之分化也。數有終始。運行有</p>
<p>序。命有善惡。道有先後。皆氣之偏全有所合也。不合不生。故必合</p>
<p>而有得也。此天地生化之妙用。亦世界自无入有之次第也。</p>
<p>數之所合。易卦而外。則干支為最易知。以其習見習聞也。天干之</p>
<p>數。甲乙為木。丙丁為火。戊己為土。庚辛為金。壬癸為水。其數同也。</p>
<p>地支之數。寅卯為木。巳午為火。申酉為金。亥子為水。辰戍丑未為</p>
</div>
<div class="page">
<p>一六○</p>
<p>土。其數合也。皆以五行分配。而相生相制。以成其生化之用。與圖</p>
<p>相同。故易卦有納甲之義。蓋卦象人或不知。而干支則易知。干支</p>
<p>固无異于卦。皆以示氣數之運行、二五之化合。或以卦示其象。或</p>
<p>以干支繫其名。其實皆出河圖。亦猶數算之代名也。因氣數不易</p>
<p>記。故以之代。而便于習究也。如甲乙屬木。即震巽也。丙丁屬火。即</p>
<p>離。庚辛屬金。即兌。壬癸屬水。即坎。戊己屬土。即坤艮也。而其為用。</p>
<p>則與此稍異。以乾納甲壬。示陽氣之初動。坤納乙癸。示陰氣之偕</p>
<p>行。震巽以木而納庚辛。示木受制而後成用也。坎離納戊己。以水</p>
<p>火之用成于土也。兌艮納丙丁。以金受火制。土為火生。各得其用</p>
</div>
<div class="page">
<p>一六一</p>
<p>也。故其數與原位異。此先後天之殊。體用之不同也。然此所納亦</p>
<p>有異同。則用者取義不一也。如歸藏異乎連山。周易異乎歸藏。皆</p>
<p>後天之用。非關先天之體用也。其義詳洛書中。河圖洛書一體一</p>
<p>用。各有指也。故在圖之數。方位相當。次序无亂。與伏羲之卦象同。</p>
<p>而為一切數之根本。有不易者也。</p>
<p>圖中之數、雖自一至九。而五、十。二數、卻在中心。故分數時。應分陽</p>
<p>數一三七九。與陰數二四六八相對以合。另提五、十。二數為中心</p>
<p>立極。依陰數逆行之例。與陰數之始四終六。則一三七九、與四二</p>
<p>八六適恰相當。而生成之功見。生化之序明。而五、十、二數亦正相</p>
</div>
<div class="page">
<p>一六二</p>
<p>當。若不如是。則位與數失。陰與陽乖。不克生成萬物矣。故一三七</p>
<p>九陽數。必順次行。四二八六陰數。必顛倒而逆行。此必然之理。人</p>
<p>知陽數順行。而不知陰數逆行。遂不明數之大用。此惑也。夫使陰</p>
<p>數亦如陽之順序而行。則一與二、三與四、五與六、七與八、九與十、</p>
<p>相對而論。皆不能合。更何生成之功可言。蓋必一順一逆、一依次</p>
<p>一倒行。方能合其位。而成其用。而後一與四合。二與三合。七與八</p>
<p>合。九與六合。五與十合。相得而皆有合。以成中極之數皆五也。故</p>
<p>曰天數五。地數五。五位相得而有合也。言合乎五。即合天地之心。</p>
<p>在道言之。即合中和之德。示人執中用中之道也。蓋數十而位五。</p>
</div>
<div class="page">
<p>一六三</p>
<p>唯五乃中。不得其五。即不得其中。不得其中。必有所偏。偏則害生。</p>
<p>安能致生成之用。通天地之心哉。故五位之合。必依陰數逆行。而</p>
<p>後得之也。且陽順陰逆。氣之自然。逆之云者。對陽順言。其實不過</p>
<p>一往一復、一左一右而已。陰氣原與陽對行。陽左則陰右。陽先則</p>
<p>陰後。陽升則陰降。自然而然。非圖之有異也。如晝夜寒暑。互相推</p>
<p>移。而日歲以成。若同一途。則一氣獨用。不復有生化之功矣。故言</p>
<p>數不明可證于象。以象之明見于目也。今就圖象證之。亦自可見。</p>
<p>陽自一左旋至九。序位皆順。陰自四右旋至六。序位倒逆。而恰合</p>
<p>一六、三八、二七、四九、五十之五行數。不待移易。即此可知天地大</p>
</div>
<div class="page">
<p>一六四</p>
<p>數。不離陰陽生化之功。不外陰陽順逆之用。而萬物以生。萬事以</p>
<p>立。其微妙固非難測者矣。</p>
</div>
<div class="page">
<p>圖表 二     洛書</p>
</div>
<div class="page">
<p>洛書歌</p>
<p>戴九履一左三右七二四為肩</p>
<p>六八為足五在中央</p>
</div>
<div class="page">
<p>一六五</p>
<p>宣聖講義 </p>
<p>河圖洛書。同一數也。而象異。以體用之分也。天地生化萬物。自其先</p>
<p>言之。則為不易者也。自其後言之。則日易者也。故有體用之殊焉。體</p>
<p>者。一成不易。示其極也。用者。隨事而易。明其變也。天地之大。萬物自</p>
<p>生。變化自出。體用之間為氣數之所至。明其體。而後知其本源。明其</p>
<p>用。而後知其變化。蓋氣數同。而所以為氣數。不同也。河圖者。氣數之</p>
<p>大體。洛書者。氣數之變化。以不息之德。成无盡之用。此變化之例。有</p>
<p>不可盡言。而洛書則舉其大用耳。洛書之為象。亦猶河圖。生于二氣。</p>
<p>分于五行。本于天地之數。成于陰陽之類。而名一實異也。故河圖之</p>
</div>
<div class="page">
<p>一六六</p>
<p>數重列五方。而洛書則平列九位。河圖之物。陰陽合得。而洛書則互</p>
<p>為推移。其象之殊。即其取義之異。其物之別。即其致用之差。由是以</p>
<p>合于河圖。則體用以全。以證于易。則變化以見。苟非聖人。焉足以明</p>
<p>之哉。</p>
<p>洛書象數。由河圖變化而來。其陽數自一而三。方位不變。自七而九。</p>
<p>則互易矣。陰數則全與河圖易其方位。蓋陽體陰用。洛書為明用之</p>
<p>圖。故陰數大易。然自其次序觀之。則一之與六。以重列。變為先後平</p>
<p>行。三之與八、四之與九、二之與七亦然。皆平行也。以一居北。而六在</p>
<p>西北。三居東。而八在東北。九居南。而四在東南。七居西。而二在西南。</p>
</div>
<div class="page">
<p>一六七</p>
<p>其所合仍相得也。五之在中。本于中極不變之理。此所以允執厥中。</p>
<p>為至道也。體固如是。用亦不違。非中極之道。不足以喻之也。就書象</p>
<p>言之。數之變化在于動。以北方之一。東方之三。皆原位不動者。非不</p>
<p>動也。先天之生化首為水。後天之生化首為木。其所變即在其位。故</p>
<p>動而不動也。至南方之七。變而居西。西方之九。變而之南。以後天金</p>
<p>火互用。與先天恰反其位。故動而易其地也。以數之序言。則一三者。</p>
<p>順行北而東。仍前。而七九者。由西而南。則與前異。此由變化而分其</p>
<p>用也。陰數之序。則東南之四。而西南之二。與東北之八。而西北之六。</p>
<p>其序已與河圖反行。而其合乎陽數。則正相得。蓋陽由一三而七九</p>
</div>
<div class="page">
<p>一六八</p>
<p>分作兩途。一由北之東。一由西之南。以明四正之氣。猶相偶合也。而</p>
<p>陰數則與之成逆行。一由東南之西南。一由東北之西北。亦分兩途。</p>
<p>以與陽合。其所行之序雖變。而所合之數不差。蓋亦本天地自然之</p>
<p>變化。而成其用者也。夫陽之與陰。為萬物生化之本。有其一必有其</p>
<p>二。如陽數順分而變位。陰數勢必逆分而變方。以便合陽而成其生</p>
<p>化之用。故一之三、七之九。為生成數之經然。而四之二、八之六。為生</p>
<p>成數之緯然。經緯相得。生成之功見矣。且合數之。自北而東。自西而</p>
<p>南。陰陽之數。各得其半。即由兩以生四。兩儀生四象是也。陽由一三</p>
<p>七九之一序、分為一三與七九兩系。陰由四二八六之一系、分而為</p>
</div>
<div class="page">
<p>一六九</p>
<p>四二與八六兩系。以成其四也。故陽有太陽、少陽。陰有太陰、少陰。則</p>
<p>一與九為太陽。三與七為少陽。四與六為太陰。二與八為少陰。以在</p>
<p>數之始終為太。中為少也。以此相分合。而變化生成見。萬物自是出。</p>
<p>萬數自是成矣。合此兩系之數觀之。為一八三四。此自北而止于東</p>
<p>南也。為六七二九。此由西北而止于南也。兩數相錯而正相得。以符</p>
<p>天地生成之用。陰陽均平之數故也。</p>
<p>蓋左右兩行。亦陰陽之道路。二者必求其平均。左之八與三。右之七</p>
<p>與二。雖原來火木生成之數。而二與八則互換其位以相合。若不換</p>
<p>位。則三與二、七與八皆相失。而生成之功不能見矣。故二八易位而</p>
</div>
<div class="page">
<p>一七○</p>
<p>後陰陽之數以平。生成之功不改。此則天地自然之妙。不可不知者</p>
<p>也。因此互換。如是相對之位。皆合而成十。即一與九、三與七、二與八、</p>
<p>四與六、莫不成土之成數。洛書中央用五。而不見十。不知十之數。恰</p>
<p>藏于八方。以相合而後得之。河圖之合皆五。洛書之合皆十。明五十</p>
<p>為天地之心。土為天地之中、萬物之本。其義至深切矣。夫洛書之象。</p>
<p>明用者也。天地大用。在此圖中見之。即易之卦象。亦于此圖明之。南</p>
<p>九北一。由乾坤變為離坎也。東三西七。由離坎變為震兌也。東北之</p>
<p>八、西南之二。由震巽變為艮坤也。而艮坤易其位焉。東南之四、西北</p>
<p>之六。由兌艮變為巽乾也。而巽乾首明其用焉。此皆易象所自仿也。</p>
</div>
<div class="page">
<p>一七一</p>
<p>蓋河圖者體。合伏羲之卦。而含文王之卦之變者也。洛書者用。合文</p>
<p>王之卦。而存伏羲之卦之體者也。二者必互觀之。方明其義。以天地</p>
<p>之生化萬物。由一而眾。故由太極。而兩儀。而四象。而八卦。即由二氣</p>
<p>而五行。而九宮。皆由一而二、三而四。自少分多。自寡化眾。此生化自</p>
<p>然之象。而圖書所示之例也。以生化之始。不離于一。故生化之眾。不</p>
<p>失其中。有此中極。則千萬變化不亂其序。此中央之五。永不易者也。</p>
<p>而其他象數。則隨氣數所至。二五分合而成其變。變成而天地之大</p>
<p>用見。萬物之生化出。其理其事。固顯然如指掌矣。</p>
<p>洛書言數。有明用者。有明變者。有與道同者。有與人事同者。大別之</p>
</div>
<div class="page">
<p>一七二</p>
<p>有三。(一)圖中之數。與河圖異。河圖為五十五。洛書則四十五。此由</p>
<p>天地生化。陰陽消長之數使然也。河圖言體。陰陽平均。此合乎道者</p>
<p>也。洛書則重在用。用者以陰從陽。以陽統陰。陽主陰從。天包地而生</p>
<p>化方就其序。故陽數二十五不變。陰數以三十變為二十。明陽道常</p>
<p>長。陰道常消。而以立天地之極。正陰陽之位。俾下毋僭上。小毋凌大。</p>
<p>並育不害。並生不賊。而全其用。以至无窮也。乃為陽位者五。為陰位</p>
<p>者四。陽居四正。陰居四隅。陽正位中宮。陰環行四極。而後名正事順。</p>
<p>體建用周。雖陰陽似失其平衡。實則如是方得其平衡也。蓋陰氣不</p>
<p>可長。中極不可亂。以五之陽正立中宮。而四圍二氣。仍自平均。未嘗</p>
</div>
<div class="page">
<p>一七三</p>
<p>偏頗。此其為數以四十五為制也。(二)洛書之數。陰陽平列。而與河</p>
<p>圖位異序殊。與河圖數同而象二者。何也。則河圖明天地生成者。所</p>
<p>生成為五行。其位限于五。又河圖明天地偶合者。其合以順逆。故序</p>
<p>唯依陽順陰逆之例。洛書則由河圖而推其變化。以極其用。所象在</p>
<p>生成之後。自五行推至九宮。以明生化之序。由二五而可推至无窮</p>
<p>也。故數位分而為九。又洛書明生化之例。本于二氣之交錯。二氣分</p>
<p>合。生化以眾。則數序之行。亦循環往復以至无盡。而其序或順或逆。</p>
<p>或移彼就此。或分此合彼。互相推移。成其變化。此亦天地生化自然</p>
<p>之序。萬類消長一定之例。有不易而易、不變而變。而變仍不失、易仍</p>
</div>
<div class="page">
<p>一七四</p>
<p>不亂之道存焉。故與河圖有同異也。如陽數東北原位。以水木之生</p>
<p>成。先後天之所始。言先天之生成者首水。以天之一氣初化也。言後</p>
<p>天之生成者首木。以天之二氣再化也。故卦象以六為坤之用。定爻</p>
<p>之數。以三為卦之數。以八之自乘。為全卦之數。皆取乎水木之數。以</p>
<p>領先後天一切生成之象也。若西南之七九。則先天後天之生化各</p>
<p>異。先天之火在南。數為七。金在西。數為九。而後天之九屬火非金。七</p>
<p>屬金非火。二者恰易其數。故變其位。蓋火之與金。本相剋也。非同水</p>
<p>木之相生。既剋則有勝有復。火之勝金于先天。則金必復于後天。若</p>
<p>勝而不復。則生化將窮。更何後天變化可言哉。故在洛書。火退而西。</p>
</div>
<div class="page">
<p>一七五</p>
<p>金進而南。恰得其反。以成其序。蓋五行之生。火必因土而後生金。既</p>
<p>互易其位。仍得受中央之土氣。而後不相剋而相生。生剋之間。即在</p>
<p>此易位數耳。且因變化之例。必二氣之平衡。且相得有合也。以火移</p>
<p>西。以金移南。一則九與一對。一則七與三對。皆合十而受土氣。以自</p>
<p>成後天之化。即以陰數言之。其變例亦同。以二之接七。而仍不失火</p>
<p>之生成。以二之對八而合十。以受土氣。此二之必移西南。與西七接</p>
<p>也。其他四六八皆然。既以此互易。而後相得。則其原位必依此變易</p>
<p>而後成用。此固自然之理也。(三)洛書中宮之數五。河圖之數十五。</p>
<p>何也。則以河圖土之生成數全。陰陽之體。不可少也。洛書以明用為</p>
</div>
<div class="page">
<p>一七六</p>
<p>主。土之德在五。言五已賅十。前講河圖已詳其義。而洛書之僅舉五</p>
<p>者。又不獨以土德用五之例。蓋洛書明生化之變。為後天之象。非河</p>
<p>圖可比。後天之例。以生化為用。生化之道雖本于五行。而非止于五</p>
<p>行。故其象數皆變河圖之原例。而成新例。後天者以生化无盡為用。</p>
<p>故各方之數皆由內而外。由寡而眾。以分合變化示生化者也。生化</p>
<p>既眾。象數益繁而並生不害、並育不亂者。以有中極也。中極止于一。</p>
<p>此數用五而去十。明其不二也。天地之道。一言可盡。為物不二則生</p>
<p>物不測。此即堯舜執中之道。以本于天地之用。而見于洛書者也。天</p>
<p>地以五為中心。五行以土為根本。萬物萬事以中一為立極。皆自此</p>
</div>
<div class="page">
<p>一七七</p>
<p>象見之。以天道言之。則一切生化之數。不離于中五。而用以廣。德以</p>
<p>大。萬物所倚。萬數所持。皆此五也。故曰天地心。亦陰陽之中氣。五行</p>
<p>之中道也。以人道言之。五者眾德之本。即中和也。一也。至善也。以施</p>
<p>于事言之。即仁也。忠恕也。為人生不可失者。故聖人述之為教。以執</p>
<p>中用中。為萬行之先。易傳曰。顯諸仁。藏諸用。此二語即釋洛書者也。</p>
<p>洛書之中五。即仁也。而曰藏用者。則言洛書用五藏十也。夫陰陽二</p>
<p>道。相倚而成用。而陰必藏。陽必顯。一藏一顯。其用始大。五與十皆土</p>
<p>數。即土德也。一屬于仁。陽也。一屬于智。陰也。用仁而藏智。仁顯而智</p>
<p>不顯。藏也者。非去而不用。言藏之于內。不以顯也。蓋天下之道。必首</p>
</div>
<div class="page">
<p>一七八</p>
<p>德行。仁為人之全德。亦天地之全德也。若智者。以成仁之用也。不可</p>
<p>獨用。仁顯其德。而智全其用。則用不顯而自大。是中庸成己成物之</p>
<p>功。所謂不慮而中。不思而得者也。唯聖與至誠則之。以人之生本乎</p>
<p>仁。仁之德无不全也。而智成之。即陰陽之道也。顯仁藏智。智在仁中。</p>
<p>即扶陽抑陰之道也。此義則本于洛書。洛書顯五而藏十。非无十也。</p>
<p>四正四隅。所合皆十。即所謂藏也。藏之于內。而獨顯五。以明立極之</p>
<p>義。實為天地微妙之道所見者也。天地之功。見于生成。皆仁德也。不</p>
<p>見其智。而功莫與大。此即能藏其智。以成其用也。人若忘乎此義。不</p>
<p>顯其仁而用智焉。是悖天逆道。无不敗矣。尚何成哉。故洛書用五之</p>
</div>
<div class="page">
<p>一七九</p>
<p>義。至深切矣。</p>
<p>洛書明變化之例。示生化之用。其所包者廣。此略舉其大者耳。要將</p>
<p>河圖之象數。與之一一對參。而求其變化之迹。則可漸悟天地生物</p>
<p>之則、聖人易教之心矣夫。</p>
<p>宗主附注 </p>
<p>天地生化之功。全在氣化。而氣所至。數自見焉。驗數則知造化之</p>
<p>功。而明用則知生化之理。天地生化。皆有定序。有系有分。有位有</p>
<p>類。无絲毫含混。欲明其故。必先求其例。此洛書與河圖為聖人所</p>
<p>重。全易卦象。莫不自二圖出也。而洛書尤要。以其明用之例。與易</p>
</div>
<div class="page">
<p>一八○</p>
<p>後天卦象同義。求易理之明者。必從後天卦象。求天地生化氣數</p>
<p>之變者。必從洛書圖例。此不易者也。徒得其體。不解其用。是知常</p>
<p>而不知變。知往而不知來。无所用也。故明河圖之數不足奇。必更</p>
<p>明洛書。方可以通神明之德。類萬物之情。而天下萬事萬理來往</p>
<p>變化。莫不自洛書印證而後得也。</p>
</div>
<div class="page">
<p>一</p>
<p>乾兌離震巽坎艮坤</p>
<p>乾兌離震巽坎艮坤</p>
<p>九合</p>
<p>九</p>
<p>一二三四六七八五</p>
<p>八七六四三二一</p>
<p>五</p>
<p>十合</p>
<p>九合十合</p>
<p>圖表 一      河洛卦位合圖</p>
</div>
<div class="page">
<p>二 </p>
<p> </p>
</div>
<div class="page">
<p>一八一</p>
<p>河洛大旨</p>
<p>復聖講述 </p>
<p>河圖負于龍馬。洛書呈于元龜。以其所出見在河洛也。故名河圖</p>
<p>洛書。圖之出雖以馬龜。象之徵則符運數。蓋天地自然之象。顯于</p>
<p>物者也。既出見于物。得聖人解之。以造成人文之始。而易象乃具。</p>
<p>是河洛二圖者。天地之文顯于物。而用于人者也。唯天地之神。能</p>
<p>自成之。唯物顯之。唯人用之。蓋合天地人物四者之靈。而後見其</p>
<p>功。成其名。以廣其德。著其道。其為物豈可輕言哉。觀易象之所本、</p>
<p>六經之所仿、百度之所製、一切政教之所創。其為人文之祖、文化</p>
</div>
<div class="page">
<p>一八二</p>
<p>之源。固无他物可與方矣。圖書之象簡。而包舉天地之間生成之</p>
<p>德、變化之道。盡氣數之妙。示形神之全。固以一而賅萬。中而立極。</p>
<p>有同易道者矣。其所明用。在順自然之序。而推其不息之功。在本</p>
<p>生化之原。而溯其不二之道。猶天地之覆載、人物之生育。而莫外</p>
<p>于至一至中之極者也。然考其用之大例。有數則焉。 (</p>
<p>一)河圖者。明位之用。位无動也。洛書者。明時之用。時。有變也。河</p>
<p>圖立天地之極。而見其體。是明位之不動。有其生成之序也。洛書</p>
<p>列天地之序。而著其變。是明時之時遷。有其往復之情也。二者大</p>
<p>例。一體一用。一守中而立極。一循行而不窮。是天地生成始終、道</p>
</div>
<div class="page">
<p>一八三</p>
<p>德氣數往復遷變。可見可徵者也。 (</p>
<p>二)河圖者。明天地之生成也。洛書者。明萬物之變化也。河圖自</p>
<p>陰陽二氣之生成。而五行出。洛書自五方之推遷。而九宮見。五行</p>
<p>為萬物之本。數簡而位定。九宮為萬物之變。數繁而行周。此生化</p>
<p>由簡而繁。氣數由正而變之例。故河圖之數。自一至十。不離五行。</p>
<p>而成生成之母。洛書之數。自一至九。化分无盡。而明往復之理。其</p>
<p>例如一六之水。則化為一與六之北與西北二宮。四九之金。則變</p>
<p>為九與四之南與東南二宮。餘數皆然。雖水木之數不易而位移。</p>
<p>火金之數互易而位改。在河圖可名為水火金木。在洛書則稱為</p>
</div>
<div class="page">
<p>一八四</p>
<p>四正四隅各宮。正猶易之兩儀。一變為四象。再化為八卦。其數已</p>
<p>由合而分。其物亦由寡而眾。此天地生化自然之例。而易之所以</p>
<p>為易也。若執河圖以釋洛書。則將滯而不通矣。 (</p>
<p>三)河圖者。以數紀二五之本質。洛書者。以數名九宮之循環。河</p>
<p>圖不動而自生成。洛書以動而形變化。河圖象天地初奠、物類自</p>
<p>生之時。洛書象萬有俱陳、氣數並行之例。其合于易。則圖如伏羲</p>
<p>之卦。定位明序。而立其極。書如文王之卦。變化錯綜。而推其用。二</p>
<p>者各有其所象。亦不外造化自然之理數。可徵于物。可驗于形。可</p>
<p>候于時令。可證于天地之文。可通于人物之生育遷變者也。故河</p>
</div>
<div class="page">
<p>一八五</p>
<p>圖之象。不易而易。如天地之道也。洛書之象。易而不易。如天地之</p>
<p>德也。就河圖推而上之。可明天地之自始。就洛書推而化之。可知</p>
<p>萬物之將來。而天道以明。人道以建。天人以達。性命斯順。氣數不</p>
<p>乖。行止斯定。此易之所以立教。為象天道以定人道者也。夫河圖</p>
<p>之數變。而洛書之象以成。其屬于天道者。萬物生化自然之象也。</p>
<p>屬于人道者。則扶陽抑陰。中極不動。顯仁藏用。中和以成之義也。</p>
<p>蓋天道遠。人道邇。天道精微。聖人則之。人道明易。眾人能之。必以</p>
<p>人道為言。而後眾人可以通天道也。河圖之屬天道者多。洛書則</p>
<p>寓人道。以後天之世。唯以人道為急務也。然人生自天命。人道出</p>
</div>
<div class="page">
<p>一八六</p>
<p>于天道。非天道之外有人道。乃天道之見于人事。而宜取法者。故</p>
<p>名之人道。明人之所當由者也。道路也。由之則可行。人生猶行路</p>
<p>也。由道則全其生。大則治平之功。小則孝弟之事。遠則聖賢之德。</p>
<p>近則日用之常。皆必由是而達焉。此人道之所以為重。而次于天</p>
<p>道、又先于天道者也。洛書之象。由河圖而變。即由先天而為後天。</p>
<p>亦即由天道而入人道。此可徵之于其數也。五行云者。非僅指水</p>
<p>火木金土也。凡物與事之同列。而有五者、皆是。亦如兩儀也。故在</p>
<p>時有春夏秋冬四季也。在地有東南西北中央也。在人有心肝脾</p>
<p>肺腎也。在味有酸鹹辛苦甘也。在音有宮商角徵羽也。在德有仁</p>
</div>
<div class="page">
<p>一八七</p>
<p>義禮智信也。在倫有君臣父子兄弟夫婦朋友也。其類正多。要皆</p>
<p>五行也。行者、言其周流往復循環而行不相害也。故一年之四時</p>
<p>象之。年以四時成歲。而土旺于四季。如河圖以水火木金定四方。</p>
<p>而以五十之土立中極也。至洛書則方之四者變八。中之五者終</p>
<p>不移。則可知天道之行。有化少為眾。變合為分之例。而中極不易</p>
<p>也。去其十者。抑陰而扶陽也。顯仁而藏用也。此即人道所始仿也。</p>
<p>人之于生。有德業焉。有事功焉。不得徒生也。故天命之性以成其</p>
<p>德。仁是也。天賦之知以立其功。智是也。人之以仁成性。則道成而</p>
<p>生全。以智立功。則事成而名貴。二者。人之所以為人也。然必顯其</p>
</div>
<div class="page">
<p>一八八</p>
<p>一。而藏其一。以合乎洛書之象。而契乎天地之德。若不能顯仁藏</p>
<p>智。則有功无德。失生之本。若不顯仁而徒用智。則反末為本。離性</p>
<p>日遠。去道日甚。不獨无以全生。必反因以賈禍。蓋智者。用也。末也。</p>
<p>必有本體為之先焉。失其仁而唯智是尚。是捨本逐末。失體求用。</p>
<p>无根之花、无源之泉。何以自全而成用哉。用者。言有所用也。有所</p>
<p>主宰而後成其用也。非獨用可成功者。故顯仁藏用。示天地之道。</p>
<p>必先立德。明人道之本。必先修己。其與中極不易之義。為易教並</p>
<p>重者也。仁之德。即生成也。天地以生成為本。故人以仁為先。仁。人</p>
<p>也。有仁斯有生。安有忘其仁而能生者。即安有忘其生而能致用</p>
</div>
<div class="page">
<p>一八九</p>
<p>也。故用者。為仁用也。為用以成其仁也。分言之。則有諸德之名。約</p>
<p>言之。即仁也。用之屬智。亦為仁也。苟无仁。何以名其智哉。譬如其</p>
<p>生且不省者。焉得為智。此 夫子有予智不能中庸之歎也。</p>
<p>河洛二圖所重。在變化之例。洛書者、河圖之變。河圖者、天地之變。</p>
<p>河圖以二氣之變。而五行出。洛書則五行之變。而九宮分。此易見</p>
<p>者也。其中微妙難知者。則五行之數。本二氣之數。而九宮之數。即</p>
<p>五行之數。推之則萬物之數。莫非九宮之數。亦莫非五行之數、二</p>
<p>氣之數也。溯而上之。則九而五而二。歸于太極之一。推而下之。則</p>
<p>五而九、至于萬物。以達无窮。一本而萬殊。萬殊歸于一本。如布之</p>
</div>
<div class="page">
<p>一九○</p>
<p>經緯。綱之綱目。其為數殊。為絲一也。故自太極以至无窮。為數雖</p>
<p>殊。為氣无二。而數之殊者。非殊數也。數之自加減乘除也。故數殊</p>
<p>而不殊。雖由萬物至于无窮。仍不外此一二三四五六七八九之</p>
<p>數。不過有其分合變化而已。故數之殊者。數自殊之。非數外有數。</p>
<p>則由氣之不二也。因氣不離陰陽。雖有錯綜生化之殊。仍不失其</p>
<p>為陰陽。故氣无殊。數无殊。數以紀氣。氣之所至則數成。數之所見</p>
<p>則氣達。氣數无殊用也。河洛者。明氣數之用。示天地萬物之始終</p>
<p>者也。果明其變例。則天下之氣數。皆可推而知之。以其用因變而</p>
<p>後見也。設无所變。即无所用。果无變无用。天地已歸澌滅。更何河</p>
</div>
<div class="page">
<p>一九一</p>
<p>洛之圖存哉。唯其變多則用神。用神則天地无極。人物无盡。莫不</p>
<p>在此氣數之中。即莫能出此圖象之外。而後河洛二圖。乃為人之</p>
<p>所必明。世之所必重者矣。</p>
<p>河圖與洛書異同之處。即氣數變化之迹。與天地萬物生化之例。</p>
<p>其所列雖僅此九宮之位、五行之名。而其類推。可至无盡。欲明其</p>
<p>變。可就易象證之也。所須知者。河洛之變何自來。其氣數分合何</p>
<p>所本。此則求明天地生成之序、人物生化之數。所必留意者也。茲</p>
<p>試論之。洛書之數。因河圖而來。即萬物之生化。本天地五行所出。</p>
<p>如五行生自二氣。即天地也。已見河圖。而九宮變自五行。即五方</p>
</div>
<div class="page">
<p>一九二</p>
<p>金木水火土也。則見洛書。而九宮云者。非言九物或九事也。以數</p>
<p>盡于九。九宮足以包數之全。天下之物。盡在九數中。則莫逃乎九</p>
<p>宮之外。故九宮者。萬物萬事之所隸屬。而萬數之所循環者也。无</p>
<p>論生化之无盡。所推所衍。莫不盡于九數之中。由九而內。則返于</p>
<p>一。由九而外。則推至无量數。數雖无量。仍不外此九也。乾之用九。</p>
<p>已盡天下生生之道。而大衍之用四十九。已極天下往來之數。其</p>
<p>曰大衍者。由中數之五。而十倍之也。衍者。推衍也。推其數之所至。</p>
<p>而足以包舉一切數。故曰大衍。以數之老陽在九。老陰在六。六九</p>
<p>五十四。去中五。而得四十九。即大衍之用。此亦河圖洛書所有之</p>
</div>
<div class="page">
<p>一九三</p>
<p>數也。以其數之重在變也。則河圖之象變為洛書。所始在金火互</p>
<p>易位也。以金之九。為先天數。若已變。則屬火。離代乾用。離為火。而</p>
<p>乾為金。故其位隨乾離而易。此易見者也。其間尚含深意。即以數</p>
<p>之成。乃因氣之行。氣之行也。非置于一方而不動。必周流八方而</p>
<p>无息。以位言之。則河圖之火與水對、金與木對。數隨五行之氣。而</p>
<p>定其方。无所易也。若以時言之。則洛書北方之一。與東方之三。一</p>
<p>屬太陽。一屬少陽。而後南方易以九。西方易以七。亦一太陽。一少</p>
<p>陽。其位互易。而後正對。以其氣之既行。不復如河圖之初生也。河</p>
<p>圖之氣。以陽生陰。以陰繼陽。故陽老于西方之九。而陰四繼之。陰</p>
</div>
<div class="page">
<p>一九四</p>
<p>老于北方之六。而陽一承之。陰陽互根于定位。而相得以合。而生</p>
<p>成之功乃見。此其以氣之初生為象也。若在洛書則陰陽已分。二</p>
<p>氣環行。行者有序。太少必對。是以北方之一、南方之九。一始一終。</p>
<p>皆太陽。東方之三、西方之七。一生一成。皆少陽也。陰氣亦然。東北</p>
<p>之八、西南之二。皆少陰。西北之六、東南之四。皆太陰。兩兩相當。以</p>
<p>周行于八方。而成一陰一陽之道。遂不可不易其南西金火之位</p>
<p>也。此例可以一歲證之。春與秋對。冬與夏對。一寒一暑。相當其令。</p>
<p>而一歲之氣。周而復始。如環无端。此其用之可明者也。故洛書之</p>
<p>象。象後天已定之氣數。陰陽迭興。數位周流。以成其往來不息之</p>
</div>
<div class="page">
<p>一九五</p>
<p>德。不獨歲令然也。即一人之生。一日之晝夜。无不如是。皆以循環</p>
<p>為率。此即洛書以明變化之用為象者也。</p>
<p>且數之既變。有數例焉。陽之合陽。則反為陰。陰之合陽。則化為陽。</p>
<p>故二陽相遇。則成陽中陰。二陰相遇。亦為陰中陽。此在太少之外。</p>
<p>更有陰陽也。是一與九對而成十。則九為陽。一為陽之陰。三與七</p>
<p>對亦成十。則三為陽。七為陽之陰。陰數亦然。故四隅陰數。東北、西</p>
<p>南為陽。相對為陰。其所以然者。合則變。分則化也。後天之數多雜。</p>
<p>无純陽純陰之物。以其不能生化也。洛書之數。參伍錯綜。各有其</p>
<p>分合之用。故變化无盡。不獨火金之易。即二八之易位。亦其例也。</p>
</div>
<div class="page">
<p>一九六</p>
<p>天地生成。全依此陰陽之摩盪。而後萬物生化。世界悠久。以迄无</p>
<p>窮。此所謂造化之機也。其行也。則以往來為則。循環不已。以成其</p>
<p>生生不盡之功。即至誠无息之德也。故氣之陽者陰之。陰者陽之。</p>
<p>天者下之。地者上之。左者右之。右者左之。相互以生。相交以成。不</p>
<p>獨金火之互換也。故東南、西北、四方之序。不似河圖。自一至九。九</p>
<p>宮之數。不同五行。而後見後天之道。明世間之數。如河圖始于北。</p>
<p>而洛書首東。河圖陰逆陽順。以一系行。洛書均分二系以往復。此</p>
<p>皆二者同異。可資考證者也。蓋先天之象。由无入有。其始生也。因</p>
<p>氣之動。後天則已生成之後。萬物隨之生化。氣以流行不息。數以</p>
</div>
<div class="page">
<p>一九七</p>
<p>變化不窮。其所以異者。皆自氣合之。而氣者內徵于道。即理也。外</p>
<p>徵于象。即數也。理數之間。不可過求其迹。以有神也。神御其用。故</p>
<p>天地有主宰之數不易。而神不可測。以其微也。是陰陽之事。不可</p>
<p>實之以物也。唯神通之。氣感之。固聖智之事也。以易言之。神而明</p>
<p>之。存乎其人。言非易明也。而氣數之常變。吉凶生焉。禍福降焉。則</p>
<p>盡人所當知也。故逢其合。適其宜。去其逆。塞其空。為趨吉避凶之</p>
<p>道。不可不講。此數雖止于九。而用可千萬。物雖止于五。而道將无</p>
<p>窮。如水之數。遇金而旺。遇火而尊。遇木而退。遇土而死。其道有窮</p>
<p>通也。他行皆然。以數合之而自卜之。則吉凶无遁情。禍福有定數。</p>
</div>
<div class="page">
<p>一九八</p>
<p>不必求之人也。是故數之為用。合道明生者也。知數知生。順數順</p>
<p>道。其所指者義精意切。惜乎人之不講。而不明聖人立教之旨。斯</p>
<p>可慨矣。</p>
<p>宗主附注 </p>
<p>易言數而本于道。古人言道即天命。故道與數同出異名。後人以</p>
<p>道屬于理。數屬于運氣。遂有性命之分。實則性即命也。古書性命</p>
<p>二字无二義。天命之謂性。中庸首揭之告人。而使人知生所自來。</p>
<p>不明性命。即不知其生。此以。性。字從生也。若合言之。性之所存者</p>
<p>道。命之所行者數。皆一氣所化。非二事也。故言道即有數在。言命</p>
</div>
<div class="page">
<p>一九九</p>
<p>即有性存。一行一存。原不可分。分則命亡而性亦失。數逆而道亦</p>
<p>違。此古人言一必賅二也。易之言數。莫外乎道。道始于陰陽。則數</p>
<p>本于二五。河洛者。明二五之推移。象陰陽之生化。為數言。亦為道</p>
<p>言也。苟得其義。而了然于心。則行合乎數。意存乎道。內外大小。一</p>
<p>以貫之。无所疑惑。此聖人拈出立教之旨也。 夫子以人未悉斯</p>
<p>義。于圖書所象。淡然視之。不以為神怪難稽。則以為術數乖正。而</p>
<p>攻訐之。拋棄之。等于无用之物。遂使道數不明。性命徒講。此可慨</p>
<p>矣。故命復聖就前之講義。引而申之。以導後人而明易教。讀者固</p>
<p>當細心玩味之也。</p>
</div>
<div class="page">
<p>二○○</p>
<p>宏教附注 </p>
<p>復聖所講河洛圖象變化之理。理、氣、數。三者一源。明此方知人修</p>
<p>道通神。能知天命。役使神鬼、延生不老之道。无足奇異。以洛書已</p>
<p>明白指點。祇是人不注意也。即後來六壬遁甲、八陣九宮。一切術</p>
<p>數。都從此出。人知術數之妙。而忘河洛之精。所謂逐末忘本者也。</p>
<p>要知一切術數。皆從五行生化。九宮往復。河洛祇象其大例。未演</p>
<p>其變化。故人不能明其用。後世河洛理數一書。推演頗精。惜人忽</p>
<p>之。而不知河洛圖象自然變化。无可疑者。果從河洛二圖。悉心推</p>
<p>演。自知推步之理與術數之用。且无不合乎道功者也。</p>
</div>
<div class="page">
<p>二○一</p>
<p>又復聖此文。重在說明數用之例。而指出後人之疑惑。要知數自</p>
<p>氣成。凡吉凶禍福。皆氣所感。人求順數。必先習道。以養氣為本。氣</p>
<p>之在空中。天人同之。一變一常。无非氣所合。此為數之本。不明此</p>
<p>理。不可言數也。</p>
<p>宗聖講述</p>
<p>古時象數。悉本河圖洛書。是為易象之源。河圖負于龍馬。洛書呈</p>
<p>于文龜。皆天地自然之象數。而聖人則之以演易。蓋所由來者遠</p>
<p>矣。在天成象。在地成文。天地之象數。即由天地自呈于人前。神道</p>
<p>之感應。為人道所昭彰。固上世常見之事。以地天猶通。神人時契。</p>
</div>
<div class="page">
<p>二○二</p>
<p>人習于道。无不通神。則神亦降其靈。資人以智。發人以道。非可異</p>
<p>也。故圖書出。而人文以創。天地之道見。而人道以明。人之有文化</p>
<p>教育。皆始于天地自然之象數文章。雖神而明之。存乎其人。而溯</p>
<p>源探本。則有所自矣。故圖書者。易象之祖。欲明易象。必明圖書。如</p>
<p>木本水源。不得其故。則枝流莫可究詰。是以 夫子曰。五十學易。</p>
<p>言由圖書以窮象數也。天五地十。五十為天地中心。天地之道由</p>
<p>此見。人道由此立。故五十為圖書之中數。猶易之太極也。太極在</p>
<p>數曰一。在位曰中。在性曰至善。在氣曰純陽。為无始之始。萬有之</p>
<p>宗。老氏之天下母。即指此也。而其大包无外。廣盡萬類。故屬天地</p>
</div>
<div class="page">
<p>二○三</p>
<p>之中。亦天地所自成也。數雖自一至九。而其宗則五與十。五十分</p>
<p>列。則乾坤定位。五十合用。則大衍成形。故曰五曰十。或五十。皆數</p>
<p>之本體。其他則用也。乾用九。坤用六。九六為乾坤之用。乾數極于</p>
<p>九九。坤數包于六六。人之數七。艮也。其數盡于七七。此大衍之用</p>
<p>四十九。指人道也。天地之道。由人而明。天地之數。由人而用。故大</p>
<p>衍之數。以七七為用。而天地之數在其中矣。合則成用。分則為位。</p>
<p>交錯則變化生。乘除則盈虛見。而其本始。莫外乎圖書之數也。</p>
<p>河圖洛書之象數。為自然象數。易之象數。則本圖書而推其變化</p>
<p>之象數也。易與圖書有同異。但天地象數。終不外圖書所有者。至</p>
</div>
<div class="page">
<p>二○四</p>
<p>其變化。雖推之无盡。仍不能有違于圖書之例。則由天地生成之</p>
<p>數定。不可越也。自上而下。則二五賦形。而萬物以生。自下而上。則</p>
<p>萬有歸一。由形返神。故圖書之數。始一終九。五十在中。而二氣五</p>
<p>行備具。其化生萬物。則以用言。以二五互交。推演為數。所謂二五</p>
<p>搆精是也。故其數陽五陰五。陽以順行。陰以逆行。相交以生。相剋</p>
<p>以變。而孤陰獨陽。則不生不變。易以乾坤交用。坎離相制。以成生</p>
<p>剋。而形變化。由數之用言。則陽者。一三七九順行。始一終九。其位</p>
<p>在西。陰者。四二八六逆行。始四終六。其位始于西北。陽以九終交</p>
<p>陰六。故陽數用九。陰數用六。九六相終始循環以生成變化。而五</p>
</div>
<div class="page">
<p>二○五</p>
<p>十主于中央。為天地中極、萬物樞紐。此圖書象數之大概。即為易</p>
<p>所本者。乾之用九。坤之用六。即準河圖之陰陽數也。觀河圖所列</p>
<p>之數。作為環形。則一三七九。由北而東而南而西。而四二八六。則</p>
<p>自西北而西南而東南而東北。亦環而終始。唯五十在中焉。洛書</p>
<p>亦然。不過其用有異。由方圓不同也。由北之一、東之三。則以接西</p>
<p>之七、南之九。皆陽數也。其陰數則西北六、東北八、西南二、東南四。</p>
<p>亦由東南之四、西南之二。接東北之八、西北之六。相環以終始。正</p>
<p>如河圖。而五在中焉。其不同者。圖屬先天。書屬後天。一體一用。一</p>
<p>位一時。故洛書之數。以相交而行。而河圖則相貫也。洛書之位。以</p>
</div>
<div class="page">
<p>二○六</p>
<p>東南與西北易數。而河圖則順逆依序也。</p>
<p>宗主疏述 </p>
<p>河圖之數。本于天地生成之象。蓋自无入有。首為太極。一氣既</p>
<p>動。兩儀以分。兩氣相盪。五行以具。故河圖象之。其數自一至十。</p>
<p>分為陰陽。陽奇陰偶。各得其半。而生化之本。必基于二氣之和。</p>
<p>五行之分。即由于陰陽之變。其生化也。以一陰一陽相合而成。</p>
<p>乃于是數中。以陰合陽。以陽合陰。天生則地成之。地生則天成</p>
<p>之。故一至五為生數。六至十為成數。生成二數。各居陰陽之半。</p>
<p>如將籌比算之。自左設陽籌。右設陰籌。則左數為一三五七九。</p>
</div>
<div class="page">
<p>二○七</p>
<p>右數為二四六八十。左右各半也。更將其配合之。為左設生數。</p>
<p>右設成數。則左為一二三四五。右為六七八九十。亦各半也。皆</p>
<p>以相得而合。而後有物生焉。故自左之一陽。合右之六陰。而水</p>
<p>生成。左之三陽。合右之八陰。而木生成。自右之二陰。合左之七</p>
<p>陽。而火生成。自右之四陰。合左之九陽。而金生成。更餘陽之五。</p>
<p>合陰之十。而土生成。此為五行生成之次序也。其生與成。恰為</p>
<p>相當之位。故其數相得。如一居左首。六居右首。故恰相得。猶子</p>
<p>與午對也。是為配偶之定例也。因其位相當。而數相得。始有合。</p>
<p>而見其生成之功。此一六居北。二七居南。三八居東。四九居西。</p>
</div>
<div class="page">
<p>二○八</p>
<p>五十居中。以既合而後同居。亦如人之夫婦也。故其位之相配</p>
<p>以次。數之相得以序。雖有一二之殊。卻非父子。而為兄弟。不得</p>
<p>視為水生火也。</p>
<p>然五行之數。亦為二氣之量數。如一六為水生成數。亦即水之</p>
<p>量數。以陽一陰六。為其成分也。其所差五數者。係以五之前為</p>
<p>生數。即生氣。其氣能生不主成。而成氣必自五以下。猶之日與</p>
<p>夜也。非至日落。不得為夜。以生氣未盡。不見成氣。故一必與六</p>
<p>合。不能與二三四五合也。一六既合。其次則屬二與七。二為陰。</p>
<p>七為陽。二屬生。七屬成。陽多陰少。乃為火之成分。亦如水之一</p>
</div>
<div class="page">
<p>二○九</p>
<p>六合也。以下皆同。蓋五行之數字。包括數義。一示陰陽之成分。</p>
<p>一示生成之先後次序。一示五行之量數。一示二氣之分合總</p>
<p>數。一示二五之化成原數。其義甚廣。而无不相通。實天地間至</p>
<p>數。不得移易者也。如天一地二。謂之為陽陰次序可。謂之為天</p>
<p>地氣分量數亦可。論五行生成。則次序也。論五行成分。則量數</p>
<p>也。論生成次序。兼示陰陽量數。而以紀二五之精氣所行。與天</p>
<p>地之形氣所積。莫不一致。故河圖總數五十五。即由一六、二七、</p>
<p>三八、四九、五十。相加之積。其屬天者二十五。即陽數之積。為最</p>
<p>清輕之神。故居上而名天。其屬地者三十。即陰數之積為重濁</p>
</div>
<div class="page">
<p>二一○</p>
<p>之精氣。故居下而名地。其實一陰一陽耳。其間所差者五。此為</p>
<p>元氣之未化者。雖在天地之中。卻非五十五數之內。蓋可以名</p>
<p>而无名。可以數而无數。故為中氣。即陰陽之間所差之數。然先</p>
<p>天初見生化。无序可紀。无量可數。有差而无差。有積而无積。蓋</p>
<p>以陽陰之異。祗在動靜之間。原同一氣。因其動靜。而後始有數</p>
<p>可知。然未遽定也。必待五行次第生成。五十五數確定之後。始</p>
<p>知其屬天者幾。屬地者幾。不可以後天之數。名先天之氣。先天</p>
<p>祗一團渾然之氣。分之為二。始為兩儀。然无量可數也。其為量</p>
<p>者。乃五行生成之後。因而量之。始有其名。當初生之時。祗宜名</p>
</div>
<div class="page">
<p>二一一</p>
<p>曰一陰一陽之化合。一。一也。六。亦一也。二。一也。七。亦一也。推之</p>
<p>二十五與三十。初无異量。皆屬同氣。不過既分已久。生成已見。</p>
<p>其氣已化。其形漸成。而後前之一中。變為有數可紀。有量可量。</p>
<p>如一六既成水。始有水之成分可言。蓋以陰陽之偏。遂生差異</p>
<p>之數。如冷與熱。升降異也。輕與重。上下殊也。于是有量有數。可</p>
<p>以別其為何物。而物則因之更生他物。氣亦因之更化異氣。此</p>
<p>後天數有一定者也。</p>
<p>要知先天後天之分。本无多異。異者一有定。一无定。一有名有</p>
<p>形。有象有數。故有定。一无名无形。无象无數。故无定。而介乎先</p>
</div>
<div class="page">
<p>二一二</p>
<p>後天之間。為初見生化之迹者。則可有可无之間。或定或否之</p>
<p>類也。其象數。以上言之。先天也。以下言之。後天也。故其象數可</p>
<p>量而不可量。可紀而不可紀。此以在上下之中、有无之界。如數</p>
<p>之一。如位之中。如物之極是也。河圖之數亦如是。其數屬後天</p>
<p>之始。其象屬初生之物。其氣仍純。其數仍簡。而以其純簡。乃能</p>
<p>為一切之母。故天地數止于十。而積之成五十五。其中之五、十、</p>
<p>二數。即代示五十全數。而最中之五。即代示先天之中氣。先天</p>
<p>中氣。本无五名。而名之五者。即由後天之五也。後于之五。亦主</p>
<p>眾物。居中央。與先天同。故以其名先天之中氣。且因天地各五</p>
</div>
<div class="page">
<p>二一三</p>
<p>數。其積之差亦五。而生成之中數亦為五。天地之中心亦為五。</p>
<p>故五者先後天之中位。亦先後天之中極。五為至中數。由其序</p>
<p>言之、命曰一。由其量言之、命曰五。由其位言之、命曰極。由其方</p>
<p>言之、命曰中。皆此數也。故五者。賅先後天之氣數。而獨立于其</p>
<p>中者。且通先天中氣。立後天中極。謂之先天可。謂之後天亦可。</p>
<p>以在後天直名曰土。實則土應有三個五。今僅曰中五者。即暗</p>
<p>指先天之中氣矣。先天中氣。本无可名。无定居。无定方。无定形。</p>
<p>无定數。而以五名之。以土位之。則以後天為主也。然此中氣。先</p>
<p>後天同。而舉土亦可以代示中氣。因在後天五行。皆依于土而</p>
</div>
<div class="page">
<p>二一四</p>
<p>後成形。若无土。即无水火木金之質可見。是五行必賴土以成</p>
<p>物。亦猶人物必賴中氣以為生。其義同也。如河圖中五。視為後</p>
<p>天之數。則屬五行土之生數。若視為先天之氣。則屬中極之氣。</p>
<p>故由河圖一變為洛書。僅留此中五不移。由河洛一變為八卦。</p>
<p>則連此中五亦隱。所謂易无體。即隱此中五。而將土之成數。暗</p>
<p>附于四方。與洛書同。此皆示中極之地。為先後天中氣所在。而</p>
<p>先後天所以變而不離其宗。生化而不失其本者。皆賴有此中</p>
<p>五也。故天地之差祇五。而大衍與天地之積之差亦五。此五彼</p>
<p>五。與先天之中氣、後天土之生數。皆二而一也。能通而一之。始</p>
</div>
<div class="page">
<p>二一五</p>
<p>能明生化之源、造化之機。天人之道、道器之途。莫不豁然貫通</p>
<p>焉。 夫子講義。特提出此五。以為讀者告。其旨至深切矣。</p>
<p>先天之氣。无形无名。因其動靜而後生成五行。故生之數五。成</p>
<p>之數五。合為十。猶先天之一也。先天之一分為十。又分為陰陽</p>
<p>各半。更由其生成次序。分為生成各半。故生之初為一。屬陽。其</p>
<p>次為二。屬陰。其次為三。為四。為五。以奇偶而分屬陰陽。皆生之</p>
<p>數也。然生者初見之氣。必賴成者而後成物。故初成者六屬地</p>
<p>陰。其次七。屬陽。其次八、九、十。亦以奇偶而分陰陽。其次序恰與</p>
<p>生數相得。故一與六合。二與七合。三與八合。四與九合。五與十</p>
</div>
<div class="page">
<p>二一六</p>
<p>合。而其生或成。亦以陰陽各得其一為序。故一六為水。則陽生</p>
<p>而陰成之。二七為火。則陰生而陽成之。其下木金亦然。至五與</p>
<p>十。又屬陽生陰成。則陽占生者多。陰居成者眾。以此為後天生</p>
<p>化之大則。即必先陽而後陰也。此生成之次序共五。而陰陽不</p>
<p>等。其意實為深微。果將此中數提出。而不與四方之數並列。則</p>
<p>陰陽始平。土雖為五行之一。且居生成之終。卻能獨承先天之</p>
<p>氣。而為後天之根。其兼備五行之數。合陰陽之德者。實有自也。</p>
<p>故自五行生成之後。其數已定。其量始明。而其為二氣之差。亦</p>
<p>恰此五。因其兼備先後天之氣。而包含陰陽之德。恆能齊所不</p>
</div>
<div class="page">
<p>二一七</p>
<p>齊。足所不足。而在後天之五。等于先天之元氣。作陰陽之中樞。</p>
<p>物所資生。人所資育。初无限量。故在河洛之象。獨以之置于中</p>
<p>央。而不與他數並列。且陰逆陽順之序。他數皆易其次。獨中五</p>
<p>之次不移。明其為後天之極。即先天之精也。以數量言。屬後天</p>
<p>者。本有多寡之殊、輕重之別。在先天則无殊无別。以皆一氣也。</p>
<p>後天之異而必求其同。則亦唯此五是賴。其所差者亦恰是此</p>
<p>五數。果欲齊其不齊。足其未足。亦唯以此濟之。此由後天觀測</p>
<p>者也。苟明乎五行生成。原由二氣之有多寡輕重。若其无也。則</p>
<p>所生同一物矣。故所生之異。在乎數之不同。而其不同。即所差</p>
</div>
<div class="page">
<p>二一八</p>
<p>之五。如以此中五調劑之。固可齊一。此係後天之例。以一陰一</p>
<p>陽。而後為道。故河洛之後。變為大衍。其數始齊。若在河圖。猶陽</p>
<p>少陰多。變為洛書。則陰少陽多。皆不齊。待易大衍。截長補短。而</p>
<p>成各半之數。然大衍與河洛所差。亦皆此五數。以其恰合于中</p>
<p>數。為陰陽之樞。故少則可加之。多則可減之。以歸于齊一。若其</p>
<p>他數。則不得加減之也。河圖之數、原象也。洛書之數。變象也。大</p>
<p>衍之數。例象也。言為後天生化之例。包含天地之數。而得陰陽</p>
<p>之平者也。故曰大衍。衍者。演也。與古道字𧗟近。即一陰一陽之</p>
<p>謂道。由此而演其用。以明生化之例耳。故齊者。人齊之。演者。人</p>
</div>
<div class="page">
<p>二一九</p>
<p>演之。以便于推算耳。如曆之制閏。與歲月相齊也。</p>
<p>且大衍之數雖五十。而用則四十九。此中妙義。亦多未知。蓋本</p>
<p>于象也。五十之象。雖陰陽各半而其中一數。為二者共有。亦中</p>
<p>數也。故用數祇四十九。以陰陽分別數之。則各得二十五。若合</p>
<p>數之。則各祇二十四又半。故其用祗宜于合。不宜乎分。苟分用</p>
<p>時。則當更減去一數。即中數之一。而各得二十四。于是陰陽之</p>
<p>數始平均。若一歲之月十二。氣候二十四。以合日之行度。而月</p>
<p>之三旬。有晦、朔、望、上下弦。亦見月光者。祇二十四日。上半月十</p>
<p>二日。下半月十二日。為得日照時。餘日則无光。是陽之合于陰。</p>
</div>
<div class="page">
<p>二二○</p>
<p>亦止二十四。與陽之度數同。雖河圖象陰陽之數共五十五。而</p>
<p>至大衍之用。僅四十九。及其分用時。則祇四十八。此由先天易</p>
<p>為後天數之差也。其差者。因欲齊其不齊。足其未足。故恆截長</p>
<p>補短。以濟于平。此後天之數。以平為歸。而陰必後陽。天必包地。</p>
<p>日必先月。女必順男。此皆後天一陰一陽之道。由河洛變易而</p>
<p>來者。河洛之數。則異乎是。天地之數不齊。陰陽之象各異。為其</p>
<p>初化。名物未具。數量猶混。不如後天之朗然若定。規然不移者</p>
<p>也。故在河圖之時。一六同級。二七等觀。三八如隣。四九若親。五</p>
<p>十為偶。皆自相得。不多不少。而以成其五行也。若既生成五行。</p>
</div>
<div class="page">
<p>二二一</p>
<p>次序已明。數量以定。始得其所差。而辨其數。再因其中數。而求</p>
<p>其齊。于後天陰陽之道始明。生化之機乃定。故自河圖一變為</p>
<p>洛書。再變為大衍。其數同而不同。與自太極、兩儀、四象、八卦之</p>
<p>變易。其例正同。八卦定而後。後天之象見。大衍用而後。後天之</p>
<p>數明。本末始終。各有所紀。通而一之。推而化之。則數不盡數。象</p>
<p>不盡象。是在精研其自來。而貫徹其有无耳。</p>
<p>至于五行之生成。與夫先天元氣之初化。何以如是生成。及天</p>
<p>地之數。何以分生與成。是皆造化之階。為自无入有經歷之級。</p>
<p>其理微。其義深。初非一二言所可盡。茲就大略言之。夫先天之</p>
</div>
<div class="page">
<p>二二二</p>
<p>氣。光明純潔。密緻剛健。凝然不動。晶然透澈。本无可名。无可形。</p>
<p>乃因含有熱情。溫氣氤氳。光流渾圓。以成其動。動則氣搖。光熱</p>
<p>乃佈。佈則氣分。于是渾圓者漸漸變化。光明者漸漸暗然。此由</p>
<p>動而生變。即由一而成兩之機也。故无極而太極。直一氣之轉</p>
<p>移。動則有靜。陰陽始分。陰為陽化。陽為陰復。二者相施。兩儀乃</p>
<p>判。其始判也。一陰一陽。猶甚純簡。以旋迴之故。交合乃成。故陰</p>
<p>陽漸離。其氣時接。此則四象之漸成也。其太陽太陰。全然兩儀</p>
<p>之象。是為水火之生。太者。言其大也。然非純陰陽也。以各得其</p>
<p>多者為名。故水為天生地成。火為地生天成。斯為兩儀之後。四</p>
</div>
<div class="page">
<p>二二三</p>
<p>象之初。太陰太陽之所象也。繼之者則少陽少陰。亦出于兩儀。</p>
<p>而其所得者少。所成者弱。是為木與金。此木亦天生地成。金亦</p>
<p>地生天成。四者既具。生成之氣未盡。于是土乃成焉。故土者。生</p>
<p>成之末。而備兩儀之精。全後天之象。接先天之氣。此其生成之</p>
<p>序也。然亦非如此簡單者。蓋氣盪无停。精流不見。生機既啟。成</p>
<p>數斯應。天生于上。地乃應之。地生于下。天乃應之。以兩儀初分。</p>
<p>力足精強。行走至速。各含生機。均有成德。此生彼成。如電與雷。</p>
<p>不差毫黍。其分之為氣者十。生成各半。以與陰陽奇偶。相間而</p>
<p>合。故水之生于陽也。而陰成之。火之生于陰也。而陽成之。其所</p>
</div>
<div class="page">
<p>二二四</p>
<p>應至捷也。然陽者所生必陰。陰者所生必陽。陽者下。而陰者上。</p>
<p>陰者熱。而陽者涼。皆以動而變。得其反也。故天動生水而流于</p>
<p>地。地乃成之。地動生火而炎于天。天乃成之。皆氣變自然而合。</p>
<p>初无為之序。而自成序也。水火既生。其氣已弱。故木為陽之微。</p>
<p>金為陰之微。氣自至焉。生成既眾。強弱皆見。精復其始。德返于</p>
<p>初。于是土乃生成。而得氣獨全。以其值氣之復也。土生于天。成</p>
<p>于地。與先天初生同。而土質厚德凝。為後天萬有之本。其氣全。</p>
<p>其數中。此五行所獨有者。亦萬物所同母。故其用周于天地。利</p>
<p>于四行。雖在生成之終。卻居後天之首。乃位中央而數中極。此</p>
</div>
<div class="page">
<p>二二五</p>
<p>其生化之妙。有非人之所能知。而後天生化无窮。莫不本于此</p>
<p>土者。其得氣固不同也。先天生化之序。至土而止。而後天生化</p>
<p>之功。自土而成。是為先後始終之樞。恰當道器上下之紐。其為</p>
<p>此世界之所貴者。自過于一切矣。故先後天之生化次序。均不</p>
<p>同也。而皆以土為貫通之機。捨土則不獨後天之生化不成。即</p>
<p>先天之生成。亦无由竟其用。故言後天與先天同異。必自土溯</p>
<p>其根源。此天地萬物。莫不依土而後生存變化也。</p>
<p>五行之氣。水本太陰。而根于陽。火本太陽。而根于陰。以所生之</p>
<p>屬與所成異也。故水火木金。皆陰體陽用、陽體陰用。唯土則兼</p>
</div>
<div class="page">
<p>二二六</p>
<p>陰陽體用。以得氣全也。氣始動為陽生陰。既復則仍返于陽。氣</p>
<p>之初行。為陰隨陽。既定則仍抱于陰。土之生成數。雖有陰陽。而</p>
<p>五則備二氣。十又五之倍。亦陽之所用。故其體用兼二氣。以為</p>
<p>後天之母、四氣之長。五行雖分。莫不依土而生成變化。是土者</p>
<p>直二氣之精、五行之本、萬物之源也。按之易卦。以艮為土。故曰。</p>
<p>成始成終。以居先天生成之終。為後天生化之始。在後天卦位。</p>
<p>艮與坤對。在連山易序。艮為首位。即洛書之象。二八易位。亦以</p>
<p>艮坤相易。以明後天之土。代地之用。為生化之本也。夫艮卦屬</p>
<p>土。而異于坤之地也。乃能代坤之用。履地之位。其因氣之異。德</p>
</div>
<div class="page">
<p>二二七</p>
<p>之充也。在先天。艮為山象。居西北隅。在後天則移東北。與坤對</p>
<p>位。而其原位為乾所居。明後天之土。即先天之坤。足與天同功。</p>
<p>與地同德。此連山易所以推為首也。後天之艮。當坎震之交。明</p>
<p>生化之源。其成萬物終始者。即以其能代地而配天也。故艮在</p>
<p>後天。非僅山之象。實土之總名也。即以山言。亦對海洋而論。以</p>
<p>出海面也。故其代地之德。多見于陸。而其象係大陸也。因地之</p>
<p>用。有陸水之別。而土之德。則見于陸。即水亦陸所載所防。而後</p>
<p>成其用也。故五行之水。受制于土。而八卦之坎。與艮連居。其義</p>
<p>至深切矣。土之在後天。實為一切主。无論何物。莫不因地以為</p>
</div>
<div class="page">
<p>二二八</p>
<p>生化。即空中之氣亦附于地面而後殖。其他有形之物无論矣。</p>
<p>凡生在天地間者。无能離土以存以變。不獨人物之生也。即植</p>
<p>物等或无生之物。亦必賴土以存以變。此可以見土之德。為造</p>
<p>化之本源所寄。亦即氣數之根株所在。故土之數五。實為萬數</p>
<p>之基。而足通天地之用。為人物之權衡。是五者。等于一。言其用</p>
<p>廣。而能通一切數也。在河圖證之。一六居北。二七居南。三八在</p>
<p>東。四九在西。五十處中。四方之數。均仰中央。而其差皆此五。已</p>
<p>可見此中數所寓。即中氣所存。又以陰陽順逆言之。一三七九。</p>
<p>由北而西。四二八六。由西反北。兩者循環。以相終始。五獨居中。</p>
</div>
<div class="page">
<p>二二九</p>
<p>以運其樞。不隨之移易。十以二五。亦同在中。皆氣之妙用、數之</p>
<p>妙合也。故陰數皆逆。而十不動。由先天之本序言。則二四六八</p>
<p>應為次。今以行之逆。故變四為首。六為終。六者為陰數始終之</p>
<p>數。在成數為始。在用數為終。陽始一終九。陰始四終六。展轉相</p>
<p>合。皆為五。亦即中數所寄。中氣所存也。一四同行。至九六相交。</p>
<p>莫非五數。以明中氣之无不通也。</p>
<p>五行之數。固如上述。先天後天各殊。即其方位。亦有此異。當五</p>
<p>行之初見于數也。雖有南北東西之分。實則所指屬虛空之象。</p>
<p>如以中國論。自當北為水。南為火。木居東。金居西。而土在中央。</p>
</div>
<div class="page">
<p>二三○</p>
<p>若合天下言之。則有不然。蓋赤道南。則反其寒熱方位矣。此理</p>
<p>原易明。蓋所云方位者。為其氣之所宜也。今以土為本。土之所</p>
<p>在。當以大陸屬之。則凡赤道以北。大陸為多。而南則少。故當以</p>
<p>北溫帶為中央。而順是以次南北焉。若果赤道南之大陸。則正</p>
<p>與北反。即宜以南之北。當北之南。而反其五行之位。蓋河圖五</p>
<p>行。本无定方。僅有定位。上火下水。左木右金。若在北溫帶。則下</p>
<p>為北。上為南。若移南溫帶。則下為南。上為北。此固就所居地而</p>
<p>定。不過水與火對。金與木配。乃不易耳。更推言之。水雖居北。而</p>
<p>中國北方皆陸。火雖在南。而中國南方多水。東方亦為水居。西</p>
</div>
<div class="page">
<p>二三一</p>
<p>方則多高地。是即按之吾國。亦難以物質求之。況水雖屬陰。而</p>
<p>根于陽。火雖屬陽。而根于陰。是寒熱亦未盡水火之體用。木在</p>
<p>山多。金出水內。東海无森林之地。西陲少金石之丱。則東西以</p>
<p>配木金。亦非一定之理。故五方云者。乃就氣而言。就先天之氣</p>
<p>言。與一歲之所合同。初非一一按之實物也。不然。春溫秋涼、冬</p>
<p>寒夏熱。皆氣之變耳。物或隨之或否。不得以物執其說也。然若</p>
<p>謂此言无定。而不信五行之說。則不可。蓋五行正同于二氣。无</p>
<p>地无時不見之。其分別亦至明晰。如水之流下。火之炎上。與春</p>
<p>夏之溫熱、秋冬之涼寒。皆一定不移者。雖至何地何時。仍可驗</p>
</div>
<div class="page">
<p>二三二</p>
<p>者。故其分別。得氣之殊、成象之異。實有至理。毫无可疑。不過學</p>
<p>者宜會通其意。勿泥其辭。貫徹其精。勿執其表。則天地之大、日</p>
<p>月之明、山川之遙、草木之庶。无不可候其氣數。而得其類別也。</p>
<p>故言五行。重在其生化之功。而探研生剋之理。以求其象數。通</p>
<p>乎天道耳。近世科學。漸已近于是理之討論。果假以時日。讀吾</p>
<p>中土之書。精以求精。自有會歸一途之日。蓋五行之說。乃古人</p>
<p>探本生化之源。格物致知。窮理盡性。通天地鬼神之道。立人生</p>
<p>修養之方。順吉凶禍福之常。為日用起居之則。固與科學之義</p>
<p>同。初非惝怳无據之談、迷離莫詰之論。故中國一切文物制度。</p>
</div>
<div class="page">
<p>二三三</p>
<p>无不準是而成。人倫綱紀、世道規範。以及醫卜之技、言行之箴、</p>
<p>政教所成、禮法所制。初无不由是而出。所謂規法是也。如天文</p>
<p>之軌度、地理之紀程。各有規矩方圓。以應乎二五氣數。故欲深</p>
<p>通古時文化。必先自易探索。而易之仿始河洛圖書。以準天地</p>
<p>之道。明鬼神之德。其精義入神。初非言文所盡。今所論者。尚其</p>
<p>大略耳。望世之讀者。更由是以深求之。庶乎有通于古。有造于</p>
<p>今。而不獨中國文化之得傳。无負聖人之教矣。</p>
<p>又曰天地之間。萬物並生。而所憑者。多在地土。則以土為後天</p>
<p>生化之母。備五行之氣。而為兩儀之所合化也。其德全而用宏。</p>
</div>
<div class="page">
<p>二三四</p>
<p>居中而運眾。雖天之高、星辰之遠、日月之明、風雨之降、寒暑之</p>
<p>往復。關于天時氣候者。若不在地。而莫不自地見其用也。地者。</p>
<p>萬物之中樞。為一切氣數之機衡、生變之爐冶。而人亦隨之生</p>
<p>長死沒。至于无窮。故後天之土。雖居五行之末。實策生化之源。</p>
<p>而其本數則五。故其用亦五。以五應天。則天數成。此十干之為</p>
<p>二五也。以五應時。則時令備。此歲序之分為五時也。在地則有</p>
<p>五方。在人則有五臟。在行則有五德。在聲則有五音。在色則有</p>
<p>五色。在味則有五味。凡由天地人物生化之物、接觸之事。莫不</p>
<p>以五類別之。則以氣之所成。數之所至。莫不本于土。而同為五</p>
</div>
<div class="page">
<p>二三五</p>
<p>行之象也。五行云者。言氣之運行无息。而有度也。故五行之位</p>
<p>定。而方无定。言五者氣自消長。不居一方。而其本位則不易也。</p>
<p>如水流下。火炎上。其不變也。若以其所在言。則无定。如水可居</p>
<p>山之高原。火可入地之洞穴。其所異者。水不能炎上。火不能流</p>
<p>下。以非其性也。故五方之地。恆隨土而定。初非必南火而北水</p>
<p>也。且方位者。本天空而言。以皆氣也。不可以形論。故天空之氣。</p>
<p>流行不息。而五行隨之。如人身之氣也。人身雖以五臟配五行。</p>
<p>心居上而腎居下。肝居左而肺居右。脾在中央。一如河圖之位。</p>
<p>但考其實非定也。蓋所配者氣之流行。用之主管。非謂物質之</p>
</div>
<div class="page">
<p>二三六</p>
<p>偏處一方。不相涉也。故一身之中。氣血周流。无處不至。則五臟</p>
<p>之氣。循環全體。无部不連。故曰五行。而不曰五物。正以其運行</p>
<p>不定方。非物之可擬也。其歲時聲色等。雖分五類。恆有兼體。氣</p>
<p>之所至。體用見焉。故五行之名。亦大略耳。按之佛經。則為四大。</p>
<p>地、水、火、風。分屬一體。其象同于易之四正。而地當土。風當木。合</p>
<p>之水火。似少金位。然風亦作氣解。與乾金同德。且佛以金剛為</p>
<p>佛體。而西方為佛土。是其以金為至堅至淨、非色非空。正與純</p>
<p>陽之乾同象。則四大之外。仍有金也。合之中國河圖之象、易卦</p>
<p>之位。小異大同。此可以廣五行之解。而證五位之說也。蓋佛生</p>
</div>
<div class="page">
<p>二三七</p>
<p>印度。未聞中國之學。而言若是。足見五行之分類。實造化自然</p>
<p>生成。非古人為之名也。故五行之說。通于一切。而其德用。尤推</p>
<p>于无窮也。</p>
<p>要知五行之分。固在氣之分合、生化之原質。而其用則在于生</p>
<p>制之性。以後天生化。非二氣之合。不能成其生。非二氣之變。不</p>
<p>能成其化。五行之性。有生有制。而後見其功用。故水遇土則塞。</p>
<p>遇火則剋。遇金則悅。遇木則竭。金火土木亦然。各有所生。有所</p>
<p>制。則各有所愛。有所畏。于是展轉推衍。以盡其性。而成其德。于</p>
<p>是萬物以生以育。以化以滅。循環往復。莫可究詰。于是造化之</p>
</div>
<div class="page">
<p>二三八</p>
<p>功見。而世界以立。為盛衰因果。繁枯消息。以竟二氣分合之用。</p>
<p>而達天地生成之德。皆由此生制而來者也。故其氣往來不息。</p>
<p>其數乘除不盡。其為萬物稟受之本、生死之機、禍福吉凶之源、</p>
<p>妖祥順逆之則。无巨細、遠近、多少、美醜之倫類。必皆緣此以為</p>
<p>例。无賢愚、老幼、動靜之性情。必皆因此以為範。故天地以之成</p>
<p>度。人物以之成紀。世界以之成用。宇宙以之成法。神鬼以之成</p>
<p>德。形氣以之成行。上下今古。精粗巨細。咸在其生制之中。而後</p>
<p>數命以成。氣象以明。智者察之。以為通道。愚者順之。以為安生。</p>
<p>聖人著其象于卦。示其用為易。以立為教。而詒天下後世。是易</p>
</div>
<div class="page">
<p>二三九</p>
<p>之所述。本于河圖。而其所擬。莫外于五行生制之例。此凡習易</p>
<p>者所當先知也。蓋易之卦。雖始為八。終為六十四。而其本。則兩</p>
<p>儀也。五行也。及其分合與生制也。故卦有性。不外陰陽。卦有德。</p>
<p>不外水火木金土。卦有用。不外五行生制。二氣分合。以此卦象</p>
<p>全演自河圖者。而卦納甲、納音、納辰各例。尤為推五行生制。而</p>
<p>盡其用。本二氣消長。而竟其功。至詳且明也。此習易必先習河</p>
<p>洛圖。而明卦必先明納甲、納辰、納音者。良有以也。</p>
<p>五行生剋之理。由于氣之分合。氣有消長。則用有生殺。以後天</p>
<p>萬物並生。必有所制。否則獨亢。反生為害。故有制使之不亢。而</p>
</div>
<div class="page">
<p>二四○</p>
<p>後成其生化。如水得土。則无汎溢之害。火得水。則无焚燎之災。</p>
<p>而後水火之用見。利多而害少。故物得其益。此造化之妙用。亦</p>
<p>本氣自然者也。河圖之象。以相生者相接。相剋者相對。而明其</p>
<p>承制之義。知其對偶。非仇則愛。蓋相當不讓則仇。相得有合則</p>
<p>愛。即以剛柔為辨也。剛遇剛則仇。柔遇剛則愛。故其承制。皆以</p>
<p>相剋而成其用。如水與火、木與金。皆得其所制為助。以其剋之。</p>
<p>所以助之。雖抑其勢。實成其道。故相對若仇。而相得為婚。其成</p>
<p>生化。全在于此。故五行之運用。必合其生剋之情而後見。河圖</p>
<p>如是。卦象亦然。八卦之位。亦以對偶承制而盡其用。甲子亦如</p>
</div>
<div class="page">
<p>二四一</p>
<p>是。故子午卯酉。分合水火木金之位。而甲丙庚壬四剛亦如之。</p>
<p>皆以相接相對。各成生剋之用者也。</p>
<p>五行之名固有定。其氣仍時通。故其用時相為助。而其生成之</p>
<p>數。亦恆以為用。如內經等書。以數紀用是也。在水火木金。多取</p>
<p>地數。土則取天數。亦以其獨異也。土之生數五。成數為二五。生</p>
<p>數實賅成數。而五又中數。故獨取之以用其用。其旨實深矣。</p>
</div>
<div class="page">
<p>二四二</p>
</div>
<div class="page">
<p>一 </p>
<p>圖 極 太一</p>
<p>圖</p>
<p>表 </p>
<p>四 </p>
<p>太</p>
<p>極</p>
<p>圖 </p>
<p> </p>
</div>
<div class="page">
<p>二 </p>
<p>圖 極 太二</p>
<p> </p>
</div>
<div class="page">
<p>三 </p>
<p> </p>
</div>
<div class="page">
<p>四</p>
<p>圖</p>
<p>儀</p>
<p>兩</p>
<p>儀陽</p>
<p>儀陰</p>
<p>圖</p>
<p>四</p>
<p>象</p>
<p>陰太</p>
<p>陽少</p>
<p>陰少</p>
<p>陽太一陽上加一陽</p>
<p>為太陽</p>
<p>一陽上加一陰</p>
<p>為少陰</p>
<p>一陰上加一陽</p>
<p>為少陽</p>
<p>一陰上加一陰</p>
<p>為太陰</p>
<p>圖</p>
<p>卦</p>
<p>八</p>
<p>乾</p>
<p>兌</p>
<p>離</p>
<p>震</p>
<p>巽</p>
<p>坎</p>
<p>艮</p>
<p>坤</p>
<p>太陽上加一陰為兌</p>
<p>少陰上加一陽為離</p>
<p>少陰上加一陰為震</p>
<p>少陽上加一陽為巽</p>
<p>少陽上加一陰為坎</p>
<p>太陰上加一陽為艮</p>
<p>太陰上加一陰為坤</p>
<p>太陽上加一陽為乾</p>
<p>圖表 五     孔子太極生兩儀四象八卦圖</p>
</div>
<div class="page">
<p>一</p>
<p>宣聖講義 </p>
<p>易傳曰。易有太極。是生兩儀。兩儀生四象。四象生八卦。此言易卦所</p>
<p>自始也。易卦有八。而本于四象之分。四象者。太陽、太陰、少陽、少陰也。</p>
<p>陰、陽。太、少。雖有四象。而本于兩儀之化。兩儀者。陰陽也。陰陽雖有兩</p>
<p>儀。而本于太極之所生。太極者。至極也。言天地萬物莫不有始。始于</p>
<p>太極。由下而溯其源。至斯已極。故曰太極。言无極也。太極之始。陰陽</p>
<p>未分。兩儀未生。純然一氣。精神光明。為无始之始。无生之生。真體圓</p>
<p>靈。氣周道凝。德至玄玄。神至冥冥。光合息醇。悠然至清。不可物擬。不</p>
<p>可言名。名之太極。立生之根。此太極之象。為自无之有。太初之母。萬</p>
</div>
<div class="page">
<p>二</p>
<p>有之宗。一氣之原也。故曰太極。言其至極。无可上進。无可分移。而不</p>
<p>得以名稱。以象類者也。夫天地萬物。同斯氣也。同斯生也。同斯運行</p>
<p>不息也。同斯有守有立也。而皆自太極始。以太極能生也。有始也。運</p>
<p>行不息也。守中立極不二也。故為天地萬物之母。氣數之祖。生成變</p>
<p>化之大本也。言其遠不可知。言其可知。則太極而已。言其外不可名。</p>
<p>言其可名。亦太極而已。天地尚自太極生成。況其下者乎。故欲窮生</p>
<p>化之源、氣數之根。必自太極始。太極者。固萬有之宗。而言易必以太</p>
<p>極啟其端也。</p>
<p>易之始也。伏羲之一畫。即太極也。為體一。為氣純。无數之可紀。无象</p>
</div>
<div class="page">
<p>三</p>
<p>之可象。而紀之以一。象之以一。言數之始、象之初也。故易之卦象。即</p>
<p>自一始。蓋示太極者也。太極之為象。雖僅此一畫。其氣雖純。而有動</p>
<p>靜之用。其精雖凝。而有生化之功。其初雖一。而其既動則有所生。既</p>
<p>生則有所變。故一之動也而二生。靜也而一復。一者為陽。二者為陰。</p>
<p>兩儀乃生焉。兩儀者。太極之初變也。太極以氣之動靜。精之生化。動</p>
<p>者自生。靜者自化。生者為陰。化者為陽。陰陽既分。其氣斯變。前之一</p>
<p>者。變而二矣。前之太極者。變而兩儀矣。故易自太極生兩儀。然兩儀</p>
<p>雖生自太極。非如後來之生化有父母也。乃自至極之元氣。動盪而</p>
<p>生。因其有動則有靜。動靜異也。異則有別。而後生化見也。雖生化而</p>
</div>
<div class="page">
<p>四</p>
<p>仍由一氣之變。非生自二氣也。雖化而成兩儀之名。其始仍為一體</p>
<p>也。故曰。易有太極。是生兩儀。言兩儀之生。生自一氣。而兩儀未生之</p>
<p>前。固渾然一太極也。是生。云者。言自是始生也。明示兩儀之生。為生</p>
<p>化之初始。而太極之變為兩儀。實生化之初見其用。以溯天地生成</p>
<p>之本、人物化育之源也。故曰。是生。凡古文。是。字。有自此作始之義。且</p>
<p>言其本能也。世界生物。莫不自陰陽之和生化。唯兩儀始生。則太極</p>
<p>之一氣所化。由其有動靜。動靜亦陰陽也。不過一氣之動靜。而成兩</p>
<p>體之陰陽。老氏所謂。一生二。者。即指此也。夫太極之初。固渾然元氣。</p>
<p>无形无質。无色无象者也。然以其元氣。有其光焉。光生熱。熱生動。動</p>
</div>
<div class="page">
<p>五</p>
<p>則有生。光者。元氣之體。熱與動者。元氣之用。生者。用之見也。元者。仁</p>
<p>也。仁之德。以生為用。故元氣以生化為本。動而有生。生而陰陽出。此</p>
<p>元氣自然之德。流行不息。而後陰陽之象往復无窮。一生永生。一化</p>
<p>眾化。而天地以成。人物以育。生之化之。日益以盛。固元氣之德所見。</p>
<p>亦造化之功所徵者也。故太極者。主生化之樞。為天地萬物之母而</p>
<p>溯世界之初始。則固來自渾然之一氣也。是曰氣化。氣化作始。形化</p>
<p>繼之。既有陰陽。則生化者自二氣之和合而後成。故有兩儀。乃生四</p>
<p>象。有四象。乃生八卦。即猶河圖自二氣而生五行。洛書自五行而變</p>
<p>九宮。老氏所謂。二生三。三生萬物。者是也。陰者承陽。陽者包陰。二氣</p>
</div>
<div class="page">
<p>六</p>
<p>環行。乃見生成。此亦氣之自然。數之自合者也。故易之卦象。自⚊之</p>
<p>象。生⚊與⚋之兩儀。更生⚎⚍⚌⚏之四象。再由是推之而生☰、☷、</p>
<p>☴、☶、☳、☱、☵、☲之八卦焉。皆氣數自然化合而生成者。而其自出則</p>
<p>太極也。即一也。圖而象之。則為○。此示渾然之氣也。以其既具動靜</p>
<p>也。則為☯。示已生兩儀也。世傳之圖。有未盡合。應以此二圖為則。一</p>
<p>圖則太極之象。純淨光明。二圖則動靜生陰陽之象。黑白環抱。如是</p>
<p>可見太極之體。及所生兩儀之象也。</p>
<p>夫易象者。言天地既生之後者也。故取象自太極以下。而八卦也。六</p>
<p>十四卦也。三百八十四爻也。皆兩儀四象既生之後之事物也。重在</p>
</div>
<div class="page">
<p>七</p>
<p>既變之象。故名曰易。易。變易也。而。易有太極。一語。即明示所自始也。</p>
<p>易。字不必指書名。當以卦象變易之義釋之。有。字不可屬于易經解。</p>
<p>當以自无入有之義釋之。蓋言易之言變易也。必自其變所始考之。</p>
<p>言變者必徵于有物之初。而始有者。即變之始見也。則太極者。即萬</p>
<p>有之始。亦萬變之宗。故言變易。而明變化之源。言自无之有。而明有</p>
<p>物之始。自當溯太極而為全易之根本。則。易有太極。一語。其意義至</p>
<p>深切著明也已。若視為易經有太極。則不合矣。太極非物也。言易雖</p>
<p>自伏羲。而太極之有象。則天地之先也。故太極不得視為易所有无</p>
<p>者也。要知太極之象。傳之久矣。伏羲時畫之為一。无此圖也。後聖漸</p>
</div>
<div class="page">
<p>八</p>
<p>由伏羲之一。演之為圓圈。以示其體。又有由圓圈之象。演之為中。以</p>
<p>明其用。即中字所自出也。後更演之為黑白交互之象。以明兩儀既</p>
<p>生。二氣之周流不盡。而以證天地生化之序。乃合易象八卦之圖。此</p>
<p>今世所傳之太極圖也。圖之為象。在明其體用。黑白之圖。有用遺體。</p>
<p>尚非全也。必先有渾圓明澈之圖。以象其本來元氣。合以黑白交環</p>
<p>之圖。以象。其動靜生陰陽。于是體用皆全。變化自見。如易之卦象。自</p>
<p>一生⚊⚋。自⚊⚋生四象八卦。皆有序也。若不循序觀之。則不知八</p>
<p>卦所自來。又何以明卦象之體用與變乎。故一者。太極也。⚊⚋者。兩</p>
<p>儀也。八卦皆自是生化者也。古人言文尚簡。況當畫卦之時。尚无文</p>
</div>
<div class="page">
<p>九</p>
<p>字。所有之象。僅八卦與六十四卦。雖有太極之象。而未有圖。又未以</p>
<p>列于卦象前後。不過口授之後人。知其有所始耳。迨文王之後。諸聖</p>
<p>人之言。皆筆之書。不獨易之象義。有其文言釋之。即河洛太極之圖</p>
<p>象。亦有傳序以解之。此繫傳中有。易有太極。之語也。蓋恐後人不知</p>
<p>易卦所自始。而忘其本。故特述先聖之言。而繫辭以傳之耳。繫傳者。</p>
<p>謂繫于辭以為傳授。以易象之未備。恐先人口傳不垂久遠。故繫之</p>
<p>辭。為之傳。言猶繫之于易。使毋遺耳。</p>
<p>天地之前一氣所凝。固无物也。天地既判。萬物續生。仍氣之所周流。</p>
<p>故盈天地者。物也。運天地者。氣也。氣化而物生。氣化自太極始。太極</p>
</div>
<div class="page">
<p>一○</p>
<p>者、氣之主宰。其化生之序。則見河洛二圖。陰陽並行。生化无垠。曰陰</p>
<p>陽者。以太極氣化之次序也。太極之初。元氣純陽。不可分陰陽也。元</p>
<p>氣胚動。乃生陰焉。動則陰生。靜則陽復。氣因動化。生以動成。故太極</p>
<p>初生為陰氣。而其後動靜往復。二氣始分。此陰在陽先之義。非有所</p>
<p>輕重也。至其既化。二者並行。陽主陰從。剛先柔後。則陰統于陽。天包</p>
<p>乎地。此有生之序。不可亂也。故太極之後。河洛之象乃見。天地為兩</p>
<p>儀之大者。天生則地成。地生則天成。天地合精。生成乃見。非如太極</p>
<p>之氣化也。故兩儀分合。五行以出。五行往來。九宮以分。五行九宮。即</p>
<p>易之四象八卦也。故卦有氣。有數。有位。有時。有其名類。有其變化。皆</p>
</div>
<div class="page">
<p>一一</p>
<p>由氣之所至、生化自然之序。然生化雖眾。不得離于陰陽。以氣化之</p>
<p>後。必因陰陽之化合而後生也。天地絪縕。萬物化生。此造化之序可</p>
<p>紀者也。自太極以一氣而分為兩儀。其德在生。德流氣溥。生生不已。</p>
<p>太極為有生之祖。兩儀為有生父母。皆氣之自至也。氣之自至。是謂</p>
<p>之道。以其循環往來不相害。消長盈虛不相亂。而以成其德也。唯道</p>
<p>有德。道不可見。其德顯焉。兩儀之德在生。即其道之見也。道以成其</p>
<p>生為先。人之成道者。長生而生物。此即順道致德之士也。故道出于</p>
<p>太極。見于兩儀。成于仁。全于性。唯性合乎道也。人生之性。受于中氣。</p>
<p>亦太極之元氣。生而有之。全性則全生。成仁則成性。生全仁成。純乎</p>
</div>
<div class="page">
<p>一二</p>
<p>道也。故歸于太極。復于真境。是謂得道。故曰。道者。返本復始者也。本</p>
<p>始者。太極也。返而復之。純乎元氣之體矣。</p>
<p>是故易之言教也。以道為本。聖人立卦象。將以明道也。道之始乎太</p>
<p>極。運行于二氣。調和于五行。以應萬物萬事。而成其德。以守中立極。</p>
<p>而全其性。雖依象以稽數。而判其吉凶。依數以言命。而明其順逆。而</p>
<p>莫非指人以道。俾克全生以返本復始也。故易之言。為道言也。易之</p>
<p>象。原始要終。為教人各正性命也。故必推原道之所自。人生之源、氣</p>
<p>之所運、數之所合。以定其所宜。而為人立其則。以辨其所至。而示人</p>
<p>所有修。必以天道為之準繩。人道為之綱紀。盡人以合于天。致力脩</p>
</div>
<div class="page">
<p>一三</p>
<p>養。以全生適性、立德成道。此。易有太極。一節之大旨也。夫太極固示</p>
<p>人以象矣。渾圓无名。虛然光明。凝然周流。悠然長存。氣行不息。德徵</p>
<p>廣生。數紀太一。道在用中。固已純精至神。為天地先。周環太和。為萬</p>
<p>物宗。其所象者。道之體用。而人之所見者。德之玄玄。仁智隨所識而</p>
<p>得。生成隨所遇而合。无大无小。莫能外內。況參以河洛之圖。證以乾</p>
<p>坤之卦。大哉至矣。其義有不可盡矣。故易之象始于斯也。且易之言</p>
<p>易。以不易明易。易明不易。溯始迄終。則天地推于无盡。返本復始。則</p>
<p>萬有歸于一原。太極主其始矣。而終亦盡于是。蓋以不易之元氣。而</p>
<p>主變易之陰陽。生生不窮。而真體常存。行行不息。而中極永在。此所</p>
</div>
<div class="page">
<p>一四</p>
<p>以為道之象也。天地尚自此出。而師其用。況其下者乎。故物物有極。</p>
<p>事事有中。中極之德。即性命之所見。此中和之功並覆載。而仁智之</p>
<p>德同天地也。易傳曰。分陰分陽。迭用柔剛。可以明太極之道矣。夫易</p>
<p>自太極立其極。而以乾坤代名其兩儀。萬物皆自陰陽生。故全易卦</p>
<p>爻。皆自乾坤出。乾坤者。天地也。父母也。其德則剛柔也。仁義也。其功</p>
<p>則生成也。覆載也。何莫非陰陽之道所見耶。欲明道而知太極。必自</p>
<p>易始。易固演太極。而賅河洛象者也。</p>
<p>宗主附注 </p>
<p>此文講太極要義。以舉其大者言之耳。太極圖象。秦後儒者失傳。</p>
</div>
<div class="page">
<p>一五</p>
<p>唯道家存之。至宋時傳于周濂溪氏。而後儒者亦得有之。時以門</p>
<p>戶之見。沿習之深。訿毀者大有人在。徒以易傳有。易有太極。一語。</p>
<p>无能根本推翻之也。然周所傳。雖名太極圖。實則太極已生兩儀</p>
<p>之象。非太極之體也。後人有演為一圈者。有為黑白相互。中藏一</p>
<p>小圓圈者。取意固善。然尚非全體。以太極之初本无極。由无入有。</p>
<p>必有其象。如河圖之與洛書。由二五變為九宮。其圖不能混為一</p>
<p>也。必先示太極之體。渾然元氣之時。再示其動靜之用。陰陽生化</p>
<p>之象。方可由圖見天地生成之序、陰陽未判之先也。故 夫子命</p>
<p>作二圖以象之。一圓圈渾然明淨。此其體也。一黑白交互。二氣流</p>
</div>
<div class="page">
<p>一六</p>
<p>行。此其用也。體用既全。始終在目。自易探造化究竟。而明曉由无</p>
<p>入有之景象也。夫太極氣之所化。全為自然生化之物。因其氣之</p>
<p>有動靜。而後陰陽分。初則一氣而已。二氣既判。生物无窮。而此太</p>
<p>極之象。仍如故也。蓋前者先天之氣。後者後天之體。後天之生化。</p>
<p>即後者之所主。而先天之氣。仍存其中也。習道者由後天陰陽之</p>
<p>體。漸復于先天元氣之時。當依此圖證之。苟在生時。百體俱用。情</p>
<p>識未除。不能逃于陰陽往復之道。即在生滅輪迴之中。是後圖二</p>
<p>氣互為消長之象。若果屏除物好。絕制情識。充其性靈。致于中和。</p>
<p>則由後天返于先天。即前圖渾然光明之象。所謂返本復始。原始</p>
</div>
<div class="page">
<p>一七</p>
<p>要終之道。皆在此二圖中驗之。其義固重在明道者也。 夫子此</p>
<p>文。抉易教之微。指修道之要。非僅釋易有太極之文義已也。讀者</p>
<p>當三復焉。</p>
<p>夫子前講易本河洛圖象。不止言取其象而制為易之卦象也。實</p>
<p>則取其象。以立修道之教耳。蓋道字本无名之名。修道更難以言</p>
<p>文明其方。必因圖象而指示之。乃得悟其本原。及其歸著處。而圖</p>
<p>象則自河洛始。河洛圖象。以變者示人不變。不變者示人變。一靜</p>
<p>一動而陰陽生。一順一逆而生成見。皆本道以明道。明之即以教</p>
<p>人修之也。故觀河洛圖象。重在動靜之間、順逆之序。更重在以天</p>
</div>
<div class="page">
<p>一八</p>
<p>道立人道。以人道順天道。天人之相成者道。聖人之立教者亦道。</p>
<p>道无二用。用之于身則成己。用之于人物。則成人成物。皆一以貫</p>
<p>之。皆自河洛圖象始終之也。故修道之教。不外于河洛之圖。而聖</p>
<p>人之道。不殊于天地之數。由其淺言之。則為人之事。由其深言之。</p>
<p>則成道之功。易傳曰。仁者見之謂之仁。智者見之謂之智。此語已</p>
<p>盡河洛之義。一部易經如是。六經亦如是。除是外。更无他語足以</p>
<p>盡之也。故道无大小。无遠近。人自見之。若推而言之。妄者謂之妄。</p>
<p>愚者謂之愚。人自妄愚。何咎乎圖象也。</p>
<p>中國言道。以性理代之。此宋人言也。實則道字不祗性理。凡天地</p>
</div>
<div class="page">
<p>一九</p>
<p>之物。无不在道中生成往來。无一事不有道在。蓋天下物物事事。</p>
<p>无不在氣中行運。而自然生成往來者也。此氣之名曰陰陽。氣之</p>
<p>用即道也。故曰一陰一陽之謂道。天下物物事事不離陰陽。故不</p>
<p>離道。非止性理名為道也。氣之所行。不獨生物。即木石之類。无知</p>
<p>无情者。皆有其氣。皆在道中也。如一室中。或桌几。或書畫。或玩好</p>
<p>之物。皆在自然中。位置或主或客。或畜類或蟲蟻。出入住息。皆在</p>
<p>自然中。遊走去住。皆有其道也。因天地成于此一陰一陽之道。則</p>
<p>自天地以下。无大細。皆不得離道以生成往來。故道者氣之道。猶</p>
<p>車之軌也。有車必有軌。有氣必有道。同此氣。即同此道。太極者。氣</p>
</div>
<div class="page">
<p>二○</p>
<p>之所始。道之所自。言道而不溯太極。譬如行路而忘所自至地。徘</p>
<p>徊歧路而已。故言道。必先明太極之用。既明太極。則性理在其中</p>
<p>矣。所謂知其原。則流易測。得其本。則枝葉易探。此言道者所當知</p>
<p>也。儒者言道。莫先于易。易自太極出。則欲習道者。可不先求之太</p>
<p>極哉。</p>
<p>又曰。陰陽動靜原相根。而動為陽則陰生焉。靜為陰則陽復焉。初</p>
<p>无一刻之停。祇見消長之氣。故動則陽生陰。靜則陰生陽。如人坐</p>
<p>功。以動屬陽。而情見即生陰。返于靜。則性見而陽復。二者斯須之</p>
<p>間。往復之運。非了然二事也。果動矣。必由陽生陰。靜矣。必仍返于</p>
</div>
<div class="page">
<p>二一</p>
<p>陽。此理自然而然者。以含有往復消息之義。足以明太極之氣无</p>
<p>一時停住。陰陽來去。有相根之妙。即天地間二者之相應。正如是</p>
<p>也。以陽為主。則陰從之。以陰為母。則陽生焉。非截斷可比。如靜坐</p>
<p>至極。神氣活潑。靈光周回。即動也。然非動之動。乃靜生動也。故曰</p>
<p>陽復。太極之成兩儀。即由此動。而分為陰陽。若未動。固无二名。動</p>
<p>則陰生。即此義也。凡易理皆象氣之流行者。若以不動者擬之。則</p>
<p>失易義矣。易者。變易也。變易者。即流行无住之義。陰陽互抱。初无</p>
<p>可截為二者。詳細體會之自明。</p>
<p>述聖講述 </p>
</div>
<div class="page">
<p>二二</p>
<p>太極圖者。自易象溯而上之。乃示其初之象也。天地之生也。依是</p>
<p>象以生成。更依是氣之推行變化。以生成萬物。其始則簡。其繼則</p>
<p>繁。其本則合。其用則分。而實有定序與方位。有數量與名類。非无</p>
<p>紀无序者也。蓋天地出于太極。其象固大。大則難考。人物生于天</p>
<p>地。其形已小。小則易徵。徵其小。自得其大。以其生也同。而氣之行</p>
<p>也一。不以大小有殊也。故言天者。必先求之人。言大者。必先求之</p>
<p>小。物物有一太極。苟求之則自見。不疑為无徵也。凡有生之物。皆</p>
<p>同此氣行而化。皆同此太極之象者也。</p>
<p>太極者。至極也。古文。太。字同大。大者。无與比擬。言獨有而絕无。不</p>
</div>
<div class="page">
<p>二三</p>
<p>可復加也。故有大一、大初、大素諸名。皆示其獨有无復加者。太極</p>
<p>亦然。以至境不可復進。曰極。而極之不可復加。曰大極。蓋自是以</p>
<p>上。无可擬也。故凡物自大極始。然大極者。不可作上下看。或左右</p>
<p>看。以端為極也。祗宜作中心講。蓋極必有所立。必有其位。其處必</p>
<p>至中也。若无所立。不得謂之極。以无定也。无其位。不得謂之極。无</p>
<p>所守也。非至中。不得謂之極。不可久也。唯有所立。則定于一而不</p>
<p>二。唯有其位。則守于常而不失。唯其至中。則久于運用而无所窮。</p>
<p>故名之極。猶北辰之為北極也。天之極定于北辰。地之極定于南</p>
<p>北極。而世界之極。則定于太極也。以其至極。无復與比故也。何以</p>
</div>
<div class="page">
<p>二四</p>
<p>為至極无比。則以其所立雖定而无定。雖有位而无常位。雖至中</p>
<p>而无常中。不似北辰之天極。南北端之地極也。夫既曰極。而曰无</p>
<p>常。豈非異于極之為極乎。曰非无常也。言无常而有常耳。以隨所</p>
<p>在而立。所至而位。所行而至中也。故曰无極之極。曰太極焉。夫有</p>
<p>之與无。同出異途。上之與下。同名異方。神之與形。同生異類。道之</p>
<p>與器。同用異勢。故天地既判。人物斯生。形神所分。陰陽乃別。此太</p>
<p>極之為至極。恰介乎兩者之中也。由此以上。皆屬于无者、上者、神</p>
<p>者、道者。由此以下。則屬于有者、下者、形者、器者。兩者之中。乃為極。</p>
<p>而太極乃居之。故曰至中。而有位。有所立也。然有既名。无未嘗无。</p>
</div>
<div class="page">
<p>二五</p>
<p>下既分。上未嘗隱。形既生。神未嘗少。器既成。道未嘗亡。則兩者宛</p>
<p>轉生化。遷變相隨。未嘗一日異。而極之為極。亦未嘗一時失其中</p>
<p>與其位也。而亦未嘗執其中與位。執則失之。故有常而无常。故曰</p>
<p>物物有太極。取喻于小。足知其大。取譬于近。足證其遠。故太極者。</p>
<p>極而非極。異乎物之兩端、天地之極也。果明乎此。可與言太極矣。</p>
<p>夫太極之象。示天地之生成、生化之循環、陰陽二氣之遞嬗、萬物</p>
<p>之生成變化。自无入有。自始至終。蓋无不包在象中也。故易之卦</p>
<p>象。肇始于太極。而推溯萬有之源。亦唯太極。言物必始于有。言生</p>
<p>成變化。必本于氣之動靜。太極為初有。而具動靜者也。故推而上</p>
</div>
<div class="page">
<p>二六</p>
<p>之極于是。推而下之始于是。推而內之立于是。推而外之本于是。</p>
<p>以是為宗。而後可以推及其他。以是為始。而後可以推至无盡。以</p>
<p>天地之氣。通行而无所滯。故其為象也圓。為物也周流不窮。為用</p>
<p>也无息不二。而太極為之極。以定其位。守其中。以御无盡。而行无</p>
<p>窮。故天地不離其度。萬物不乖其序。而易之卦象。遂本是以立。以</p>
<p>成以用。始終于易。以盡其變化。而後天地之道以見。人物之數以</p>
<p>明。鬼神之德以知。而後有形者適其生成。有氣者通其變化。合陰</p>
<p>陽而歸于太和。匯萬類而統于太一。同萬行而期于至中。以言乎</p>
<p>道。則道至矣。以言乎物。則理備矣。以言乎事。則情見矣。以言乎天</p>
</div>
<div class="page">
<p>二七</p>
<p>下。无不咸宜。而行之无不得。守之无所失。是以為教之本、易之源。</p>
<p>固非聖人莫之能知。亦非聖人莫之能言者矣。 夫子于中庸述</p>
<p>其義。曰。時中。于大學述其境。曰。至善。曰。无所不用其極。此。極。字與</p>
<p>太極同一義。蓋有物必有則。有則必有極。太極為一切之極。凡在</p>
<p>有者。皆有極。而凡有用者。皆必用此極。此即中庸。時中。之義也。簡</p>
<p>名之曰道。故傳曰。一陰一陽之謂道。而太極即自陰陽成。人生受</p>
<p>命于天。而有性。性亦合于太極也。故曰。成之者性。性成于善。太極</p>
<p>之行。至善也。故曰。繼之者善。此太極者。統一切事物而言之者也。</p>
<p>非僅以一物名之。凡有名者。皆合于太極。不問其為物、為事、為道、</p>
</div>
<div class="page">
<p>二八</p>
<p>為器。為形。為神也。苟可言者。必自太極始。有行有守者。必依太極</p>
<p>以行以守之也。蓋太極之為道也。道之為一陰一陽也。无能外陰</p>
<p>陽以生成。故无能離道。亦无不合于太極也。雖然。太極固自生成</p>
<p>者。人之在生成中。而不克明太極之道。則為忘生之本。聖人乃以</p>
<p>教教之。使明其生。而易之義于是見也。故易之溯太極。為制卦也。</p>
<p>為以卦寓其教也。卦之所象。事事物物。皆道之所在。亦太極之所</p>
<p>運行。无他物也。二氣之消長盈虛。以成天地間之生成變化。而易</p>
<p>象之以示人耳。是易之教。盡在太極中。天地萬物原在太極中。故</p>
<p>易不得外之以為教。人之求易之明。而不從太極始。將何以見易</p>
</div>
<div class="page">
<p>二九</p>
<p>哉。故傳曰。易有太極。其一語也。鄭重之矣。</p>
<p>伏羲八卦所自始。固溯源太極。而合乎河洛二圖者也。河圖以天</p>
<p>地合化。生成五行。已分四方。即四象也。洛書以五行生變。而為九</p>
<p>宮。四方之外。加為四隅。遂分列八方。即八卦之象也。中五者。太極</p>
<p>本位。九宮名太乙本宮。太乙雖在中央。而以時行臨于八宮。故九</p>
<p>宮皆有太乙至臨之時。而八方皆受太乙之氣。八卦之象亦然。由</p>
<p>四象而分為八卦。虛其中以位太極。太極雖无象。其位固在。而其</p>
<p>氣運行于八卦。則八卦皆太極之象。分則為八卦。合則一太極。此</p>
<p>天地自然之象數也。太極何以无象。則以易之重在變而推其用。</p>
</div>
<div class="page">
<p>三○</p>
<p>故隱其體。以體為先天。非如後天之有形也。太極之為太極。言其</p>
<p>氣之如是行。生化之如是成。不可以物擬之。故不象之也。然太極</p>
<p>之氣。无時不在。所行之道。无地不至。其所生化者。自物見之。故列</p>
<p>八卦。即有太極。太極自存八卦之中。見八卦即見太極。猶道不可</p>
<p>見。而以德見之。神不可名。而以形名之。先天者。麗于後天。道者。存</p>
<p>于器。得其一。則知其二。不待別求之也。故八卦之位虛太極。而八</p>
<p>卦之用。皆太極之用也。以太極有名无位、有位无象。故易有用无</p>
<p>體。非无體也。見用即知體。體在用中也。傳所謂。神无方易无體。者。</p>
<p>即此義也。神者。指太乙之神。无方。无定方也。言太乙雖居中宮。而</p>
</div>
<div class="page">
<p>三一</p>
<p>周行八方无定也。易无體。則太極之不顯其象。而其用存于八卦。</p>
<p>不獨八卦。六十四卦、三百八十四爻。皆有所用。皆太極之用也。用</p>
<p>見而體藏。故曰无體。後人不明此義。遂不解无體之謂何也。夫天</p>
<p>地之大。為神者一。為形者萬。為體者一。為用者萬。故有上下道器</p>
<p>之殊。太極體道而用神。為名可名。而物不可擬。合之則一。分之則</p>
<p>萬。皆此太極也。如合天地。一太極也。而天地間萬物皆有太極在。</p>
<p>道。一太極也。而天下萬事皆有太極在。太極不可得而象者。恐象</p>
<p>之而人疑為物也。故雖有太極之圖。祇可視為虛擬之象。不得認</p>
<p>為一物也。不得為物。而物皆有之。故易卦不列太極。而全易卦爻</p>
</div>
<div class="page">
<p>三二</p>
<p>皆存之。伏羲一劃開天。豈非以一擬太極哉。則凡卦爻。莫非自此</p>
<p>一來。固莫非太極之象。何事再象之乎。通者達之。執者昧之。觀八</p>
<p>卦之象。固无在而非太極。視人之能見得否耳。</p>
<p>宏教附注 </p>
<p>此文釋太極之象。明透極矣。太極之象。重在一陰一陽之周流无</p>
<p>盡。非象物也。物物皆如是。非象事也。事事皆如是。此天地自然之</p>
<p>象。无大小。一也。故八卦不列太極。而太極自在卦中也。人能明此。</p>
<p>則明神之為神。道之為道。而造化之妙。氣數之奇。无不在指掌中</p>
<p>也。</p>
</div>
<div class="page">
<p>三三</p>
<p>總目錄及圖表目錄之間疑有缺頁，須與原書對照。</p>
<p>現代標點均改回原書標點，只用頓號及句號。原書頓號儘量</p>
<p>保留，並按現代標點使用方式加入或取代。其餘標點皆使用</p>
<p>句號。</p>
<p>二版訂正尚有遺漏，本次以排版為主，過程中發現訂正均以</p>
<p>紅字標示。</p>
<p>符號及缺字均已增造完成，要下載裝設最新 TYKai.ttf</p>
<p>和</p>
<p>TYSymbols.ttf</p>
<p>方可顯示。</p>
<p>建議還應該地毯式再校對一次</p>
</div>
<div class="page">
</div>
<div class="page">
<p>一 </p>
<p> </p>
</div>
<div class="page">
<p>二 </p>
<p> </p>
</div>
<div class="page">
<p>三 </p>
<p> </p>
</div>

